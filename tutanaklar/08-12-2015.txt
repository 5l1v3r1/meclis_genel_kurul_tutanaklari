



TBMM Tutanak Müdürlüðü




 
 TÜRKİYE BÜYÜK MİLLET MECLİSİ
 TUTANAK DERGİSİ

 11’inci
Birleşim
 8
Aralık 2015 Salı

(TBMM Tutanak Hizmetleri Başkanlığı tarafından
hazırlanan bu Tutanak Dergisi’nde yer alan ve kâtip üyeler tarafından okunmuş bulunan
her tür belge ile konuşmacılar tarafından ifade edilmiş ve tırnak içinde
belirtilmiş alıntı sözler aslına uygun olarak yazılmıştır.)

 İÇİNDEKİLER


I.- GEÇEN TUTANAK ÖZETİ
II.- GELEN KÂĞITLAR
III.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili Ahmet Aydın’ın, 26’ncı Dönemin ülkemiz ve milletimiz için hayırlı olmasını
dilediğine ilişkin konuşması
2.- Oturum Başkanı TBMM Başkan Vekili Ahmet Aydın’ın, 3
Aralık Dünya Engelliler Günü’ne ilişkin
konuşması
3.- Oturum Başkanı TBMM Başkan Vekili Ahmet Aydın’ın,
17-25 Aralık süreciyle ilgili gizlilik kararı bulunduğundan fezlekelerin ve
eklerinin incelemeye açılmadığına ve cumhuriyet savcılıklarınca yürütülen
soruşturma sonuçlandıktan sonra Meclis soruşturmasına konu dosyaların milletvekillerinin
incelemesine açıldığına ilişkin konuşması 

IV.- ANT İÇME
1.- Mardin Milletvekili Gülser Yıldırım’ın ant içmesi

V.- GÜNDEM DIŞI KONUŞMALAR
A) Milletvekillerinin Gündem Dışı Konuşmaları
1.- Konya Milletvekili Mustafa Kalaycı’nın, Hazreti Mevlâna’nın Hakk’a vuslatının 742’nci yıl dönümüne
ilişkin gündem dışı konuşması
2.- Bursa Milletvekili Erkan Aydın’ın, 3 Aralık Dünya
Engelliler Günü’ne ilişkin gündem dışı konuşması
3.- Bursa Milletvekili Bennur Karaburun’un, 3 Aralık
Dünya Engelliler Günü’ne ilişkin gündem dışı konuşması

VI.- AÇIKLAMALAR
1.- İstanbul
Milletvekili Engin Altay’ın, Başkan
Vekili Ahmet Aydın’a görevinde başarılar dilediğine ve İç Tüzük’ün 60’ıncı
maddesine göre verilen sözlerde başkan vekilleri arasında uygulama birliği
sağlanması gerektiğine ilişkin açıklaması
2.- Diyarbakır Milletvekili İdris
Baluken’in, Başkan Vekili Ahmet Aydın’a görevinde başarılar dilediğine, bütün
başkan vekillerinin İç Tüzük çerçevesinde ortak bir anlayışla Meclisi yönetmesi
gerektiğine, Güneydoğu Anadolu Bölgesi’nin bazı yerleşim yerlerinde uygulanan
sokağa çıkma yasaklarının yaşamı felç ettiğine ve AKP Hükûmetinin devreye
koyduğu darbe ve savaş konseptini kınadığına ilişkin açıklaması
3.- İzmir Milletvekili Oktay Vural’ın,
Başkan Vekili Ahmet Aydın’a görevinde başarılar dilediğine, bütün başkan
vekillerinin İç Tüzük çerçevesinde ortak bir anlayışla Meclisi yönetmesi gerektiğine,
Diyarbakır’da tarihî mirasımıza yapılan saldırılar ile Rus donanmasına ait bir
geminin İstanbul Boğazı’ndan geçişi sırasında Montrö Anlaşması’nın ruhuna
aykırı girişimini kınadığına ve NATO Genel Sekreteri Stoltenberg’in Suriye’ye
asker gönderilmesiyle ilgili bazı ifadelerini kabul edilemez bulduğuna ilişkin açıklaması
4.- Giresun Milletvekili Nurettin
Canikli’nin, Başkan Vekili Ahmet Aydın’a görevinde başarılar dilediğine, 3 Aralık Dünya Engelliler Günü’ne, devletin kendi
sistemine yönelik tehditleri ortadan kaldırma hakkına sahip olduğuna ve terör
örgütleri tarafından tarihî değerlerimize yapılan saldırıları kınadığına
ilişkin açıklaması
5.- Mersin Milletvekili Aytuğ Atıcı’nın, 3 Aralık Dünya
Engelliler Günü’ne ve öğrencilerin seçmeli dersleri kendi tercihleri
doğrultusunda seçmelerinin sağlanması gerektiğine ilişkin açıklaması
6.- İstanbul Milletvekili Mahmut Tanal’ın, İstanbul
Sultanbeyli’de engelli vatandaşların yaşadıkları sorunlara ve engelli
kadrolarında engelli olmayanlar çalıştırıldığından haklarının ihlal edildiğine
ilişkin açıklaması
7.- İzmir Milletvekili Musa Çam’ın, Türkiye’de ifade ve
basın özgürlüğünün tamamen yok edilmek istendiğine ve tutsak gazeteci ve yazarlara
sevgilerini gönderdiğine ilişkin açıklaması
8.- Bursa Milletvekili Nurhayat Altaca Kayışoğlu’nun,
kadın sığınmaevlerinden engelli kadınların da yararlanabilmesi için fiziksel
düzenlemelerin yapılması gerektiğine ve Gemlik Belediyesinin bazı taşınmazları
satışa çıkarmasının mülkiyet hakkına saygısızlık olduğuna ilişkin açıklaması
9.- Muğla Milletvekili Nurettin Demir’in, 3 Aralık
Dünya Engelliler Günü’ne, kadın ceza infaz kurumlarında anneleriyle birlikte
kalan çocukların durumuna ve Bodrum Geriş’te yapılmak istenen RES’e ilişkin
açıklaması
10.- Bursa Milletvekili Ceyhun İrgil’in, 3 Aralık Dünya
Engelliler Günü ile 10 Aralık İnsan Hakları Günü’ne ve Bursa hızlı tren yolunun
ne zaman biteceğini öğrenmek istediğine ilişkin açıklaması
11.- Bursa Milletvekili Orhan Sarıbal’ın, gazetecilerin
tutuklanmaması için Meclisin hızlı bir şekilde gerekli düzenlemeleri yapması
gerektiğine ilişkin açıklaması
12.- Konya Milletvekili Mustafa Hüsnü Bozkurt’un,
Cumhurbaşkanının, Rusya’yla yaşanan uçak kriziyle ilgili Cumhuriyet Halk
Partisi ve Genel Başkanına yönelik ithamlarını haksız bulduğuna ilişkin
açıklaması
13.- İstanbul Milletvekili Filiz Kerestecioğlu’nun, 3
Aralık Dünya Engelliler Günü ile 10 Aralık İnsan Hakları Günü’ne ilişkin
açıklaması
14.- Millî Eğitim Bakanı Nabi Avcı’nın, Mersin
Milletvekili Aytuğ Atıcı ile İstanbul Milletvekili Mahmut Tanal’ın yaptıkları
açıklamalarındaki bazı ifadelerine ilişkin açıklaması
15.- İzmir
Milletvekili Oktay Vural’ın, 17-25 Aralık süreciyle ilgili cumhuriyet
savcılılıklarının gönderdiği fezlekelerin ve eklerinin milletvekillerinin
tetkikine açılmamasının yanlış bir uygulama olduğuna ve bu konuyla ilgili
Meclis soruşturması önergelerinin tekrar gündeme getirilmesi gerektiğine
ilişkin açıklaması
16.- İstanbul Milletvekili Engin Altay’ın, 17-25 Aralık
süreciyle ilgili cumhuriyet savcılılıklarının gönderdiği fezlekelerin ve
eklerinin milletvekillerinin tetkikine açılmamasının yanlış bir uygulama
olduğuna ve bu konuyla ilgili Meclis soruşturması önergelerinin tekrar gündeme
getirilmesi gerektiğine ilişkin açıklaması
17.- Diyarbakır Milletvekili İdris Baluken’in, 17-25
Aralık süreciyle ilgili cumhuriyet savcılılıklarının gönderdiği fezlekelerin ve
eklerinin milletvekillerinin tetkikine açılmamasının yanlış bir uygulama
olduğuna ve bu konuyla ilgili Meclis soruşturması önergelerinin tekrar gündeme
getirilmesi gerektiğine ilişkin açıklaması
18.- Giresun Milletvekili Nurettin Canikli’nin, 17-25
Aralık süreciyle ilgili gizlilik kararı bulunduğuna, cumhuriyet savcılıklarınca
yürütülen soruşturma sonuçlandıktan sonra belge ve bilgilere ulaşamama gibi bir
durumun söz konusu olmadığına ve bu konuda Anayasa ile hukuka uygun işlem
yapıldığına ilişkin açıklaması
19.- Manisa Milletvekili Özgür Özel’in, ihtisas
komisyonlarında başkan, başkan vekili, sözcü ve kâtip üye seçimlerinde
muhalefet partilerinden milletvekillerine görev verilmemesini Türkiye
Cumhuriyeti vatandaşlarına şikâyet ettiğine ilişkin açıklaması 
20.- Diyarbakır Milletvekili İdris Baluken’in, Niğde
Milletvekili Alpaslan Kavaklıoğlu’nun HDP grup önerisi üzerinde yaptığı
konuşmasındaki bazı ifadelerine ilişkin açıklaması 

VII.- BAŞKANLIĞIN GENEL KURULA SUNUŞLARI 
A) Açıklamalar
1.- Başkanlığın, 30/11/2015 tarihli 7’nci Birleşimde
yapılan güven oylamasının açık oylama sonucunda sehven 194 olarak ifade edilen
ret oylarının sayısının kâtip üyelerce 204 olarak tashih edildiğine ve siyasi
parti gruplarına konu hakkında bilgi verildiğine ilişkin açıklaması 

B) Tezkereler
1.- Türkiye Büyük Millet Meclisi Başkanlığının, Kültür
ve Turizm eski Bakanı Ertuğrul Günay hakkında Kültür ve Turizm Bakanlığı Teftiş
Kurulu Başkanlığının raporu ve anılan Bakanlığın takdim yazısı ile Millî Eğitim
Bakanı Nabi Avcı hakkında Çorlu Cumhuriyet Başsavcılığının 3 ayrı yazısı ve
eklerinin, Anayasa’nın Meclis soruşturmasını düzenleyen 100’üncü maddesine göre
gereği yapılmak üzere Başkanlığa intikal ettiğine; Anayasa’nın 100’üncü
maddesine göre Meclis soruşturması açılmasının Türkiye Büyük Millet Meclisi üye
tam sayısının en az onda 1’inin (55 üye) vereceği önergeyle istenebileceğine;
böyle bir önerge olmadan Türkiye Büyük Millet Meclisi Başkanının mezkûr yazılar
ve ekleriyle ilgili olarak Meclis soruşturmasına ilişkin bir işlemi resen
yürütmesi mümkün bulunmamakla birlikte teamül doğrultusunda söz konusu
evrakların milletvekillerinin tetkik ve takdirlerine açıldığına ilişkin
tezkeresi (3/361)
2.- Anayasa Komisyonu Geçici Başkanlığının, komisyonun
başkan, başkan vekili, sözcü ve kâtip üye seçimini yaptığına ilişkin tezkeresi
(3/362) 
3.- Adalet Komisyonu Geçici Başkanlığının, komisyonun
başkan, başkan vekili, sözcü ve kâtip üye seçimini yaptığına ilişkin tezkeresi
(3/363) 
4.- Millî Savunma Komisyonu Geçici Başkanlığının,
komisyonun başkan, başkan vekili, sözcü ve kâtip üye seçimini yaptığına ilişkin
tezkeresi (3/364) 
5.- İçişleri Komisyonu Geçici Başkanlığının, komisyonun
başkan, başkan vekili, sözcü ve kâtip üye seçimini yaptığına ilişkin tezkeresi
(3/365) 
6.- Dışişleri Komisyonu Geçici Başkanlığının,
komisyonun başkan, başkan vekili, sözcü ve kâtip üye seçimini yaptığına ilişkin
tezkeresi (3/366) 
7.- Millî Eğitim, Kültür, Gençlik ve Spor Komisyonu
Geçici Başkanlığının, komisyonun başkan, başkan vekili, sözcü ve kâtip üye
seçimini yaptığına ilişkin tezkeresi (3/367) 
8.- Bayındırlık, İmar, Ulaştırma ve Turizm Komisyonu
Geçici Başkanlığının, komisyonun başkan, başkan vekili, sözcü ve kâtip üye
seçimini yaptığına ilişkin tezkeresi (3/368) 
9.- Çevre Komisyonu Geçici Başkanlığının, komisyonun
başkan, başkan vekili, sözcü ve kâtip üye seçimini yaptığına ilişkin tezkeresi
(3/369) 
10.- Sağlık, Aile, Çalışma ve Sosyal İşler Komisyonu
Geçici Başkanlığının, komisyonun başkan, başkan vekili, sözcü ve kâtip üye
seçimini yaptığına ilişkin tezkeresi (3/370) 
11.- Tarım, Orman ve Köyişleri Komisyonu Geçici
Başkanlığının, komisyonun başkan, başkan vekili, sözcü ve kâtip üye seçimini
yaptığına ilişkin tezkeresi (3/371) 
12.- Sanayi, Ticaret, Enerji, Tabii Kaynaklar, Bilgi ve
Teknoloji Komisyonu Geçici Başkanlığının, komisyonun başkan, başkan vekili,
sözcü ve kâtip üye seçimini yaptığına ilişkin tezkeresi (3/372)) 
13.- Dilekçe Komisyonu Geçici Başkanlığının, komisyonun
başkan, başkan vekili, sözcü ve kâtip üye seçimini yaptığına ilişkin tezkeresi
(3/373) 
14.- Plan ve Bütçe Komisyonu Geçici Başkanlığının,
komisyonun başkan, başkan vekili, sözcü ve kâtip üye seçimini yaptığına ilişkin
tezkeresi (3/374) 
15.- Kamu İktisadi Teşebbüsleri Komisyonu Geçici
Başkanlığının, komisyonun başkan, başkan vekili, sözcü ve kâtip üye seçimini
yaptığına ilişkin tezkeresi (3/375) 
16.- İnsan Haklarını İnceleme Komisyonu Geçici
Başkanlığının, komisyonun başkan, başkan vekili, sözcü ve kâtip üye seçimini
yaptığına ilişkin tezkeresi (3/376) 
17.- Avrupa Birliği Uyum Komisyonu Geçici
Başkanlığının, komisyonun başkan, başkan vekili, sözcü ve kâtip üye seçimini yaptığına
ilişkin tezkeresi (3/377) 
18.- Kadın Erkek Fırsat Eşitliği Komisyonu Geçici
Başkanlığının, komisyonun başkan, başkan vekili, sözcü ve kâtip üye seçimini
yaptığına ilişkin tezkeresi (3/378) 
19.- Güvenlik ve İstihbarat Komisyonu Geçici
Başkanlığının, komisyonun başkan, başkan vekili, sözcü ve kâtip üye seçimini
yaptığına ilişkin tezkeresi (3/379) 
20.- Türkiye Büyük Millet Meclisi Başkanlığının, Van
Milletvekili Burhan Kayatürk, Osmaniye Milletvekili Suat Önal, Konya
Milletvekili Ziya Altunyaldız ve Sinop Milletvekili Barış Karadeniz’in, 7-12
Aralık 2015 tarihleri arasında Kamboçya’nın başkenti Punon Pen’de düzenlenecek
olan Asya Parlamenter Asamblesi 8’inci Genel Kurul Toplantısı’na katılmalarına
ilişkin tezkeresi (3/358)
21.- Türkiye Büyük Millet Meclisi Başkanlığının, Düzce
Milletvekili Faruk Özlü’nün, Avrupa Birliği Konseyi Lüksemburg Dönem
Başkanlığınca 10-11 Aralık 2015 tarihlerinde Lüksemburg’da düzenlenecek olan
Kalkınma İşbirliği Komiteleri Başkanları Toplantısı’na katılmasına ilişkin
tezkeresi (3/359)
22.- Türkiye Büyük Millet Meclisi Başkanlığının,
Türkiye Büyük Millet Meclisi Başkanı İsmail Kahraman başkanlığındaki bir
heyetin, Kuzey Kıbrıs Türk Cumhuriyeti Cumhuriyet Senatosu Başkanı Sibel Siber
ve Azerbaycan Millî Meclisi Başkanı Oktay Asadov’un vaki davetlerine icabet
etmek üzere 9 Aralık 2015 tarihinde Kuzey Kıbrıs Türk Cumhuriyeti’ne ve 15-16
Aralık 2015 tarihleri arasında Azerbaycan’a resmî birer ziyarette bulunmasına
ilişkin tezkeresi (3/360)

C) Önergeler
1.- Başkanlığın, İzmir Milletvekili Mustafa Ali Balbay
(4/1) ile Trabzon Milletvekili Haluk Pekşen’in (4/3), Millî Savunma
Komisyonundan; İstanbul Milletvekili Hulusi Şentürk’ün (4/2), Kamu İktisadi
Teşebbüsleri Komisyonundan istifa ettiklerine ilişkin önergesi 

D) Meclis Araştırması Önergeleri
1.- Antalya Milletvekili Hüseyin Samani ve 23
milletvekilinin, seracılığın gelişmesi ve yaygınlaşması için yapılması
gerekenlerin araştırılarak alınması gereken önlemlerin belirlenmesi amacıyla
Meclis araştırması açılmasına ilişkin önergesi (10/1)
2.- Ardahan Milletvekili Orhan Atalay ve 25
milletvekilinin, ailelerin dağılmasına ve çocukların mağdur olmasına neden olan
boşanma olaylarının ve sebeplerinin araştırılarak alınması gereken önlemlerin
belirlenmesi amacıyla Meclis araştırması açılmasına ilişkin önergesi (10/2)
3.- Malatya Milletvekili Öznur Çalık ve 21
milletvekilinin, kayısı üretiminde ve pazarlanmasında yaşanan sorunların
araştırılarak alınması gereken önlemlerin belirlenmesi amacıyla Meclis
araştırması açılmasına ilişkin önergesi (10/3)

VIII.- USUL HAKKINDA GÖRÜŞMELER
1.- Meclis Başkanlığının, Meclis soruşturmasına konu
olabilecek dosyaların milletvekillerinin tetkikine açılması konusundaki
uygulamalarının Anayasa ve İç Tüzük hükümlerine uygun olup olmadığı hakkında

IX.- ÖNERİLER
A)
Siyasi Parti Grubu Önerileri
1.- HDP Grubunun, Grup Başkan Vekili Diyarbakır
Milletvekili İdris Baluken tarafından, AKP Hükûmetinin politikalarıyla birlikte
çeşitli valilikler tarafından hukuka aykırı bir biçimde ilan edilen sokağa
çıkma yasakları boyunca yapılan operasyonlarda öldürülen sivillerin
araştırılması amacıyla 8/11/2015 tarihinde Türkiye Büyük Millet Meclisi
Başkanlığına verilmiş olan Meclis araştırması önergesinin, Genel Kurulun 8
Aralık 2015 Salı günkü birleşiminde sunuşlarda okunmasına ve görüşmelerinin
aynı tarihli birleşiminde yapılmasına ilişkin önerisi 



X.- SATAŞMALARA İLİŞKİN KONUŞMALAR
1.- Amasya Milletvekili Mehmet Naci Bostancı’nın,
Malatya Milletvekili Veli Ağbaba’nın HDP grup önerisi üzerinde yaptığı
konuşması sırasında AK PARTİ Grubuna sataşması nedeniyle konuşması
2.- Malatya Milletvekili Veli Ağbaba’nın, Amasya
Milletvekili Mehmet Naci Bostancı’nın sataşma nedeniyle yaptığı konuşması
sırasında şahsına sataşması nedeniyle konuşması
3.- Burdur Milletvekili Reşat Petek’in, Malatya Milletvekili
Veli Ağbaba’nın HDP grup önerisi üzerinde yaptığı konuşması sırasında şahsına
sataşması nedeniyle konuşması
4.- Diyarbakır Milletvekili İdris Baluken’in, Burdur
Milletvekili Reşat Petek’in sataşma nedeniyle yaptığı konuşması sırasında HDP
Grubuna sataşması nedeniyle konuşması
8 Aralık 2015 Salı
BİRİNCİ OTURUM
Açılma Saati: 15.00
BAŞKAN: Başkan Vekili Ahmet AYDIN
KÂTİP ÜYELER : İshak GAZEL (Kütahya), Ali Haydar HAKVERDİ (Ankara)
-----0-----
BAŞKAN – Türkiye Büyük Millet
Meclisinin 11’inci Birleşimini açıyorum.
(HDP
sıralarından pankart gösterilmesi)
BAŞKAN - Toplantı yeter sayısı vardır,
görüşmelere başlıyoruz. (AK PARTİ sıralarından alkışlar) 
Teşekkür ediyorum.
III.- OTURUM BAŞKANLARININ
KONUŞMALARI
1.- Oturum Başkanı TBMM
Başkan Vekili Ahmet Aydın’ın, 26’ncı Dönemin ülkemiz
ve milletimiz için hayırlı olmasını dilediğine ilişkin konuşması
BAŞKAN - Sayın milletvekilleri, Türkiye
Büyük Millet Meclisinin 26’ncı Yasama Döneminin ülkemize, milletimize ve demokrasimize
hayırlar getirmesini temenni ediyorum. 
Türkiye Büyük Millet Meclisi olarak
millete hizmet yolunda bir araya geldiğimiz bu yasama döneminde hoşgörünün
temel alınacağı, her türlü fikrin Meclisimizin mehabetine uygun bir adap ve üslup
içerisinde tartışılacağı; nezaket, zarafet ve uzlaşı kültürünün en güzel
örneklerinin yaşanacağı bir çalışma süreci diliyorum.
Bu bağlamda, millî iradenin daha da
güçleneceği, yeni anayasa başta olmak üzere, milletimizin beklentilerini
karşılayacak, huzurunu ve refahını artıracak reformların yapılacağı, cumhuriyetimizin
tam anlamıyla demokrasiyle taçlanacağı bir dönem geçirmemiz temennisiyle
iktidar, muhalefet, tüm gruplara ve siz değerli tüm milletvekillerimize
şimdiden başarılar diliyorum. 
Ayrıca, Başkanlık Divanına vereceğiniz her türlü destek ve katkı için de
hassaten teşekkür ediyorum. 
Bu vesileyle, millî iradenin tecelligâhı olan yüce Meclisimizin
kurulduğu günden bugüne kadar bu çatı altında hizmet vermiş, başta Gazi Mustafa
Kemal Atatürk olmak üzere tüm Başkanlarımızı ve parlamenterlerimizi, şehit ve
gazilerimizi minnetle anıyor, yüce Meclisimizi saygıyla selamlıyorum. (AK PARTİ
ve CHP sıralarından alkışlar)
IV.- ANT İÇME
1.- Mardin Milletvekili
Gülser Yıldırım’ın ant içmesi
BAŞKAN - Değerli milletvekilleri, Anayasa’mıza göre milletvekillerinin
göreve başlamadan önce ant içmeleri gerekmektedir. 
Şimdi, geçen birleşimlerde ant içmemiş olan Mardin Milletvekili Sayın
Gülser Yıldırım’ı ant içmek için kürsüye davet ediyorum. 
Buyurun Sayın Yıldırım.
GÜLSER YILDIRIM (Mardin) – Yemin etmeden önce şurada vurgulamak
istediğim bir konu var: Biliyorsunuz, yemin gününde benim burada olmayışımın
bir sebebi vardı. 
BAŞKAN – Sayın Yıldırım, sadece yemin için davet ettim, yemininizi
yaptıktan sonra, daha sonraki safhada açıklamalarınızı yapabilirsiniz. 
GÜLSER YILDIRIM (Devamla) – Mardin’de maalesef sivillerin de
katledildiği, her gün -ilçelerin etrafının- sokağa çıkma yasağının ilan
edildiği günleri aşarak geldik. (Gürültüler)
BAŞKAN – Sayın Yıldırım, henüz yemin etmemiş bulunuyorsunuz. 
GÜLSER YILDIRIM (Devamla) – Bu tamamıyla insanlık ve hukuk dışı bir olay
ve bunu kınıyorum. 
BAŞKAN – Yemin etmeyen milletvekili yasama faaliyetlerine katılamıyor
biliyorsunuz. Dolayısıyla, bu açıklamanız kabul edilmiyor. Yemine geçiyorsunuz.

Buyurun. 
GÜLSER YILDIRIM (Devamla) – Şimdi de yemine geçiyorum.
(Mardin Milletvekili Gülser Yıldırım ant içti) 
BAŞKAN – Teşekkür ediyorum.
Şimdi, değerli milletvekilleri, gündeme
geçmeden önce üç sayın milletvekiline gündem dışı söz vereceğim, konuşma
süreleri beşer dakikadır. Hükûmet bu konuşmalara cevap verebilir, süresi de
yirmi dakikadır. 
Gündem dışı ilk söz, Hazreti
Mevlâna’nın Hakk’a vuslatının 742’nci yıl dönümü hakkında söz isteyen Konya
Milletvekili Sayın Mustafa Kalaycı’ya aittir. 
Buyurun Sayın Kalaycı, süreniz beş
dakikadır. (MHP sıralarından alkışlar)
V.- GÜNDEM DIŞI KONUŞMALAR
A) Milletvekillerinin Gündem
Dışı Konuşmaları
1.- Konya Milletvekili
Mustafa Kalaycı’nın, Hazreti
Mevlâna’nın Hakk’a vuslatının 742’nci yıl dönümüne ilişkin gündem dışı
konuşması
MUSTAFA KALAYCI (Konya) – Sayın Başkan,
değerli milletvekilleri; Hazreti Mevlâna’nın Hakk’a vuslatının 742’nci yıl
dönümü üzerine söz aldım. Hepinizi saygılarımla selamlıyorum.
Sayın Başkanı da yeni görevinden dolayı
tebrik ediyorum, başarılar diliyorum.
Hazreti Mevlâna’nın 742’nci Vuslat Yıldönümü
Anma Törenleri içinde bulunduğumuz 7-17 Aralık tarihleri arasında Konya’da
gerçekleştirilmektedir. Mevlâna’nın evi Konya’ya herkesi bekliyoruz. 
“İnsan yaratılmışların en
şereflisidir.” düsturuyla her dilden, her dinden, her renkten insanı kucaklayan
Hazreti Mevlâna sevginin, barışın, kardeşliğin, hoşgörünün sembolüdür. Hazreti
Mevlâna Anadolu’nun kutlu bağrından insanlığa kollarını uzatan, evrensel
mesajlarını ulaştıran devasa hidayet ve hikmet çınarıdır. 
Mevlâna’da bütün insanlığı kucaklayan bir insan sevgisi
vardır. Dünyayı hayranlığa düşüren bu sevgi İslamiyet’in öngördüğü insan
sevgisinin ta kendisidir. Bir felsefi akım olan hümanizmde yüceltilen insan
sevgisiyle Mevlâna’da yüceltilen insan sevgisi aynı değildir. Mevlâna’daki
insan sevgisi “Yaratılanı severiz Yaradan’dan ötürü.” anlayışının bir
ifadesidir. Mevlâna bu konudaki anlayışını şu sözleriyle açıkça ifade
etmektedir: “Ben bu canı bu tende taşıdığım sürece Kur’an’ın bendesiyim,
Kur'an’ın kölesiyim. Ben Hazreti Muhammed’in ayağının tozuyum. Benden bundan
gayrısını nakleden olursa ondan da, o
söylenen sözlerden de bizarım, şikâyetçiyim.”
Hazreti
Mevlâna hem büyük bir mutasavvıf ve mütefekkir hem de âlim ve gönül eridir.
Mevlâna bir sevgi ve hoşgörü elçisidir. Mevlâna aşktır, Mevlâna engin bir
okyanustur. Şayet Konya bir âşıklar tekkesi olmuşsa, sevgi ve muhabbet çeşmesi
hâline gelmişse bunun gerisindeki asalet en başta Mevlâna Celâlettin Rumi’dir.
Şemsi Tebrizi’den Sadrettin Konevi’ye, Muhyittin İbni Arabi’den Sultan Veled’e
kadar nice büyüklerimiz, nice ilim ve irfan ehlimiz vatan topraklarını sevgiyle
sulamış, bağlılıkla yoğurmuş ve milletimize nurlu bir istikamet çizmiştir.
Değerli
milletvekilleri, Mevlâna bütün insanları aynı aşkla sevmiştir, hiçbir insanı
insan sevgisinin dışında bırakmamıştır, kötüyü, kötülüğü yermiştir ama hiçbir
insanı insanlığın dışına itmemiş, kimse için yargılayıcı olmamış, hatta kucak
açmıştır. Onun çağrısı kavuşmaya ve kucaklaşmayadır. Onun daveti aşkla
buluşmaya ve imanla hâlden hâle girmeyedir. Ona öyle bir âşık gerektir ki
kalktı mı her yandan ateşli kıyametler koparsın, cehennem gibi bir gönül
gerektir ki ona cehennemi unuttursun, yüzlerce denizi yakıp kurutsun, bir
dalgadan bir deniz meydana getirsin, gökleri eline alsın, sıksın, bir mendil
gibi buruştursun, zevalsiz ışığı bir kandil gibi gök kubbeye asakoysun. İnsanda
bu cesaret olmadıkça neye yarar? Gönlünü yıkamamış âdem istediği kadar yüzünü
yıkasın, abdest alsın, namaz kılsın boştur. Onun deyimiyle insan, “Hırsla bir
süpürge olduktan sonra elbette daima hep toz içindedir.” 
Hazreti
Mevlâna surete, şekle ve görünüşe bağlanmamayı bize vasiyet olarak bırakmıştır.
Benlikten kurtulmaya, kendini bulmaya, dışa değil öze bakmaya davet etmiştir.
Suretten sıyrılarak manaya varılacağını, böylece Hakk’ın bulunacağını müjdelemiştir.
Bu büyük gönül ve ilim kutbumuz şekle ve benliğe kapılanların şeytanın izinden
gidenler olduğunu ikazen ve önemle bildirmiştir. 
Hazreti
Mevlâna’nın yolu aşk ve edep yoludur. Hak yolunda olduğunu söyleyip bu yolun
gerektirdiği edebi yerine getirmeyen, benliklerinde kalan kişilere söylediği şu
sözlerle Hak yolunun tamamen edepten ibaret olduğunu belirtir: “Efendi, bilmiş
ol ki edep, insanın bedenindeki ruhtur.
Efendi,
edep, Hak erinin göz ve gönlünün nurudur. Eğer şeytanın başını ezmek dilersen,
aç ve gör, şeytanın katili edeptir. İnsanoğlunda edep bulunmazsa o insan
değildir. İnsan ile hayvan arasındaki fark edeptir.Gözünü aç da bak cümle
Kelamullah’a Kur'an’ın bütün ayetlerinin manası edepten ibarettir.” Allah ile
bakıp Allah ile gören Hazreti Mevlâna’da sevgi, bağlanış, hürmet, terbiye ve
irşat gıpta edilecek seviyededir.
Bu
duygularla Hakk’a vuslatının 742’nci seneidevriyesinde Hazreti Mevlâna’yı
rahmetle, minnetle ve şükranla yâd ediyorum.
Saygılar
sunuyorum. (MHP, AK PARTİ ve CHP sıralarından alkışlar)
BAŞKAN
– Teşekkürler Sayın Kalaycı.
Gündem
dışı ikinci söz, 3 Aralık Dünya Engelliler Günü üzerinde söz isteyen Bursa
Milletvekili Erkan Aydın’a aittir.
Buyurun
Sayın Aydın. (CHP sıralarından alkışlar)
2.- Bursa Milletvekili Erkan
Aydın’ın, 3 Aralık Dünya Engelliler Günü’ne ilişkin gündem dışı konuşması
ERKAN
AYDIN (Bursa) – Sayın Başkan, değerli milletvekilleri; yüce Meclisimizi
saygıyla selamlıyorum. Geçtiğimiz hafta çeşitli etkinliklerle değerlendirilen 3
Aralık Engelliler Günü dolayısıyla gündem dışı söz almış bulunmaktayım.
Hepimizin günün birinde engelli olabileceğimizin bilinciyle sizlere
sesleniyorum. 
Toplumsal
duyarlılığın bir göstergesi olan, toplumsal hassasiyetin vazgeçilmez yanını
oluşturan engelli sorunları Türkiye Büyük Millet Meclisi çatısı altında da
değerlendirilmesi gereken, ivedilikle çözüm bekleyen ana konulardan biridir
çünkü çağdaş ve gelişmiş ülkelerin düzeyi dezavantajlı gruplara verdiği
değerle, onların sorunlarına bulduğu kalıcı çözümlerle ölçülür. En temel hak
yaşam hakkıdır. Engellilerin engelsiz yaşamaları da en temel hak ve
hürriyetlerdendir. 
Son
yıllarda gerek bakanlık düzeyinde gerek yerel yönetimler düzeyinde bu konuda
birçok projenin hazırlanarak uygulanması elbette sevindiricidir. Ben buradan
engelli sorunlarına kulak veren, hangi partiden olursa olsun, tüm yetkililere
teşekkür ediyorum. Ancak engelli örgütlerinin açıklamalarına bakılırsa bu
çalışmalar günümüz için yeterli değildir, çözüm bulunması gereken ağır sorunlar
hâlâ önümüzde bulunmaktadır. Anayasa’mızın ilgili maddesi; dini, dili, ırkı,
cinsiyeti ne olursa olsun her türlü eğitim, sağlık, barınma ve can güvenliği
devlet tarafından karşılanır. Bunları kendi imkânlarıyla sağlayamayan
vatandaşlar devlet tarafından alınacak tedbirlerle sağlanır, der. Birleşmiş
Milletler İnsan Hakları Beyannamesi, Avrupa Engelli Hakları Sözleşmesi gibi
uluslararası sözleşmelerin altına imza atan Türkiye’de çalışmalar sürse de
uygulama kısmında ciddi sıkıntılar yaşanmaktadır. 
Engellilerin
sorunlarının başında hiç kuşkusuz geçim sıkıntısı ve işsizlik gelmekte; bir
dönem evde bakım parası bağlandıysa da sistem şu anda sağlıklı bir şekilde
işlemiyor. Bir engellinin kendisine maaş bağlatması, deyim yerindeyse deveye
hendek atlatmaktan daha zor. Yapılması gereken, engel oranı yüzde 40 ve üzeri
her engelli bireyin aile içinde herhangi bir gelir cetveline tabi olmadan
maaşını almasıdır. Dışarı çıkabiliyor ve sosyal hayata katılabiliyorsa
giderlerini bir şekilde karşılamalı ama bunu ailesine boyun bükmeden
yapmalıdır. 
Değerli milletvekilleri, her kesimin
olduğu gibi engellilerin de en büyük sıkıntısı istihdam, işsizlik tüm toplumun
içinde kanayan yaradır. Engelliler işsizlikten en mağdur olan kesimlerin
başında geliyor. Rakamlara göre Türkiye genelinde engelli istihdam etmesi
gereken her 100 kamu kurumundan 72’si bu kontenjanı doldurmamaktadır.
Kurumların sadece yüzde 28’i kontenjanı doldurmuş olup yüzde 16’sı da kontenjan
fazlası engelli istihdam etmektedir. Mevcut durumda kontenjan gereği istihdam
edilmesi gereken engelli sayısı 61.386 iken bu kadronun 37.031’i dolu, 24.355’i
ise açıktır. Kamu kurumları bile sorumluluklarını yerine getirmezken özel
sektördeki sorunun ağırlığını siz düşünün. 
Diğer yandan, engellilerin yaşadıkları
en önemli sorunlardan biri de kurumların istedikleri raporlardır. Tespitlere
göre, her kurum farklı uygulama yapmakta, ağır rapor şartları talep etmektedir.
Sağlık kurulu raporları üzerinde birçok değişiklik yapılsa da ortaya konan
sistemler henüz işlememektedir. Bir engellinin yıllar önce aldığı rapor son dönemde
kriter dışında kalmakta, ciddi mağduriyetlere yol açmaktadır. Yıllardır engelli
yakınlarının “Ben ölürsem çocuğum ne olacak?” kaygısı hâlen devam etmektedir.
Ne denli önlem alırsak alalım bu kaygıyı gideremediğimiz açık bir gerçektir.
Birçok bakım merkezinin de denetimi düzenli yapılmadığı için durumu içler
acısıdır. Bakım merkezleri, rehabilitasyon merkezleri mercek altına alınmalı,
velilerle mutlaka temasa geçilerek aldıkları hizmetin kalitesi ve verimliliğini
mutlaka takip etmelidir. 
Saygıdeğer milletvekilleri,
Anayasa’mıza göre, eğitim, sağlık, barınma gibi temel ihtiyaçlardan tüm
vatandaşlar eşit şekilde faydalanır. Bu, Türkiye Cumhuriyeti’nin esaslarından
biridir. 
Anayasa’mızda göz önüne alınan
gruplardan biri de engellilerdir. Ancak, günümüzde çeşitli engel gruplarından
oluşan bireyler hâlâ bu haklarını kullanamıyorsa ve yıllardır kaldırımlar,
merdivenler konuşuluyorsa demek ki burada yolunda gitmeyen bir şeyler var
demektir. 
(Mikrofon otomatik cihaz tarafından
kapatıldı) 
BAŞKAN – Özür diliyorum süreyi
uzatmadan bir selamlama…
ERKAN AYDIN (Devamla) – Başkanım, hemen
topluyorum. 
25’inci Dönemde soru önergesi vererek
Aile ve Sosyal Politikalar Bakanlığından görüş istedik, Bakanlık sağ olsun,
cevap da verdiler -genelde cevap da gelmiyordu- verdiği yanıtta yasanın açık ve
net olduğunu vurgulayarak, her kurumun yasalara uyması gerektiği yönünde görüş
bildirdi ve Bursa Büyükşehir Belediyesi anonim şirketi olan BURULAŞ’IN
uygulamasının, denetiminin valilikte olduğunu bildirdi; bu konuda da takipçisi
olacağımızı söylüyorum. 
Cumhuriyet Halk Partisi olarak, sosyal
devlet anlayışımız gereği, başta engelliler olmak üzere, tüm dezavantajlı
grupların yanında olduğumuzu buradan vurgulamak isterim. Sorunları Meclis
çatısı altında değerlendireceğimizi, çözüm yolları için her türlü girişimde
bulunacağımızı tüm halkımıza duyurmak isterim. Engelli olarak bireysel ve
sportif başarılara imza atan ve bizlere büyük onur yaşatan engellilerimizi de
Meclis kürsüsünden kutluyor, beyindeki engellerin kalktığı bir dünya diliyorum.
Yüce Meclisimize saygılar sunuyorum. (CHP
sıralarından alkışlar) 
BAŞKAN – Erkan Bey, çok teşekkür
ediyorum. 
Gündem dışı üçüncü söz, yine 3 Aralık
Dünya Engelliler Günü hakkında söz isteyen Bursa Milletvekili Bennur
Karaburun’a aittir. 
Buyurun Sayın Karaburun. (AK PARTİ ve
CHP sıralarından alkışlar)
3.- Bursa Milletvekili Bennur
Karaburun’un, 3 Aralık Dünya Engelliler Günü’ne ilişkin gündem dışı konuşması
BENNUR KARABURUN (Bursa) – Sayın
Başkan, saygıdeğer milletvekilleri; hepinizi saygıyla sevgiyle selamlıyorum.
(AK PARTİ ve CHP sıralarından alkışlar) 
Millet iradesinin en müşahhas ifadesi
olan bu yüce çatı altında engelli vatandaşlarımızı temsilen söz almaktan büyük
onur ve mutluluk duyduğumu söylemek isterim. 
Engelli milletvekili olmam hasebiyle sadece
engelli kitlesini temsil ediyor değilim. Engelli dost ve kardeşlerimizin
oylarıyla olduğu kadar engelli olmayan vatandaşlarımızın da oylarıyla vekillik
görevine seçilmiş olduğumuz hepimizin malumu. Bu, benim için olduğu kadar bütün
milletvekillerimiz için de hiç kuşkusuz böyledir. Buna binaen bu çatı altında
bütün vatandaşlarımızın hak ve hukuku için yapılacak her çalışmayla ilgili
olarak sorumluluklarımız ve görüşlerimiz söz konusu olacaktır. Başta kendi
bölgem olmak üzere bütün vatandaşlarımız adına söz sahibi olacağız. Bu
çerçevede kendimi bir engelli ve hatta bir kadın olmaktan önce bir insan yerine
koyuyorum. İnsan olmam, insanca yaşamam benim açımdan her şeyden daha önemli
diye düşünüyorum. Allahutaala bizi eşrefi mahlukat olarak yaratmış ve inanıyorum
ki, aramızdaki birtakım farklılıklar böylece teferruattan ibaret hâline
gelmiştir. Bu itibarla, insanı eşrefi mahlukat olarak vasıflandıran dinimizin
bizi her insanın hak ve hukukuna sahip çıkma göreviyle yükümlü kıldığına
inanıyorum. Neticede halkımızın sorunları da bu Meclis çatısı altına
taşınabildiği nispette siyasetimiz sağlıklı bir yapıya kavuşacak ve çözüm
mekanizması etkisiyle de işleyecektir. 
Bu anlamda, 9 milyonu aşkın engelli
camiasının sorunları üzerine çalışmak ve çözüm aramak konusunda yüce
Meclisimizin gereken hassasiyeti göstereceğine bütün kalbimle inanıyorum.
Hiçbir ayrım gözetmeksizin sağlık ve eğitim gibi en tabii haklardan eksiksiz
şekilde yararlanması için çalıştığımız engelli vatandaşlarımızın toplumun
içinde aktif rol oynayarak gerek siyaset gerek sanat gerekse birçok istihdam
alanında milletimizi başarıyla temsil etmeleri bizlerin gurur vesilesidir. Bu
anlamda, gerek bir milletvekili gerekse engelli biri olarak yapmamız gereken en
önemli şeylerden birinin empati yapmak olduğuna inanıyorum. Bilindiği üzere,
kalıcı çözümlere ancak empati yapmak suretiyle ulaşabiliriz. 
Saygıdeğer milletvekilleri, AK PARTİ,
temsil mekanizmasının güçlendirilmesine yönelik çalışmalara başından beri önem
veren bir partidir. İktidardaki devamlılığı, temsil noktasındaki bu dirayetin
ve anlayışın bir sonucu olarak da değerlendirilebilir. Engelli
milletvekillerini her dönem Meclise sokarak da bu özelliğini sürekli tezahür
ettirmiştir. AK PARTİ, engelliler konusundaki hassasiyetinin temsil
meselesinden ibaret kalmadığını yaptığı icraatlarla ve sağladığı kazanımlarla
da ortaya koymuş bir partidir. Bu anlamda engelli vatandaşlarımıza pozitif
ayrımcılık uygulayarak onları topluma kazandıran ve sorumluluk sahibi bireyler
olarak ülkemize katkı sağlamalarını gözeten pek çok düzenleme ve proje hayata
geçirmiştir. Bu çerçevede, engelsiz bir dünya için mücadele etmeyi kendimize
bir vazife telakki ediyoruz.
AK PARTİ olarak on üç yıllık iktidar
boyunca büyük işlere, önemli reformlara imza attık. Birleşmiş Milletler Sözleşmesi’ne
2007 yılında çekincesiz imza vererek engelliler hukukunun güçlendirilmesini
sağladık. İstihdam, maaşların iyileştirilmesi, eğitim hakkı, kamu
hizmetlerinden yararlanma, erişilebilirlik ve sosyal hayata katılımla ilgili
birçok ilke gerçekleştirildi. Engelli istihdamındaki kontenjan oranı kamuda
yüzde 4, özel sektörde yüzde 3’e çıkarıldı. 2010 yılında engellilere pozitif
ayrımcılık anayasal güvence altına alındı. 2012 yılında dünyada bir ilke imza
atarak Kamu Personeli Seçme ve Yerleştirme Sınavı engelliler için ayrı bir
sınav uygulaması hâline dönüştürüldü. Bu uygulamaya bağlı olarak 2002 yılında
5.777 engelli memur sayısı bugün 41 bini aşmış bulunuyor. 7 katı bulan bu artış
engelli istihdamı açısından tarihî bir kazanımdır. 
2007 yılında başlattığımız evde bakım
aylığı uygulamasıyla ağır engelli vatandaşların hayatı kolaylaştırıldı. Hâlen
467 binin üzerinde vatandaşımıza evde bakım desteği sağlanıyor. Bakım
merkezlerimizde 2002 yılında 30 engelliye 1 bakım elemanı düşerken şimdi bu
oran, 6’ya 1 olmuştur. Biz diyoruz ki: Kimse boynu bükük kalmamalı, hiç kimse
umutsuzluk, eziklik içinde yaşamaya mahkûm olmamalı. Bu sebeple insanlara
engelli kimliğiyle değil, kişiliği, çabaları ve ürettikleriyle bakılmasından
yanayız. Toplumun böyle bir olgunluk düzeyine ulaşmasını istiyoruz. Yanlış ön
yargı ve bakış açısından kurtulmayı ümit ediyoruz. 
(Mikrofon otomatik cihaz tarafından
kapatıldı)
BAŞKAN – Sayın Karaburun, süre bitti
ama bugüne mahsus olarak ve engellilere dönük olduğu için gündem dışılara birer
dakika ilave veriyorum, size de bir dakika ilave ediyorum.
Buyurun efendim.
ENGİN ALTAY (İstanbul) - İki dakika ver
Sayın Başkanım.
MAHMUT TANAL (İstanbul) - Yani cebinden
zarar mı edeceksin Başkan, beş dakika versen ne olur?
BENNUR KARABURUN (Devamla) - Çok teşekkür
ediyorum.
Bizim medeniyetimiz, kültürümüz,
geleneklerimiz de bunu gerektirmektedir. 
Hülasa, dünya tüm varlıkların geçici
yaşam alanıdır. Engelli engelsiz herkesin özlemini çektiği ve uğruna mücadele
ettiği yegâne amaç mutluluktur. Mutluluğun da çözüm formülü herkesin sahip
olduklarından yararlanma çabasını göstermesi ve elde edebilirliklerinden tat
almasıdır. 
Bu duygularla Türkiye Büyük Millet
Meclisi adına bütün engelli vatandaşlarımızın, kardeşlerimizin Dünya Engelliler
Günü’nü kutluyor, herkese sağlık ve mutluluklar diliyorum. 
Saygılarımla.
Allah’a emanet olunuz. 
Teşekkür ederim. (AK PARTİ sıralarından
alkışlar) 
BAŞKAN – Teşekkürler Sayın Karaburun. 
III.- OTURUM BAŞKANLARININ
KONUŞMALARI (Devam)
2.- Oturum Başkanı TBMM
Başkan Vekili Ahmet Aydın’ın, 3 Aralık Dünya Engelliler Günü’ne ilişkin konuşması
BAŞKAN - Tüm engelli vatandaşlarımızın
bu anlamlı gününü Türkiye Büyük Millet Meclisi Başkanlık Divanı olarak bizler
de tebrik ediyoruz. Geleceğine, çevresine ve memleketine umutla bakan öz güvene
sahip bireyler olarak gelecek günlerin başarı, mutluluk ve sağlık getirmesini
temenni ediyoruz. 
Gündem dışı konuşmalar sona ermiştir. 
MAHMUT TANAL (İstanbul) – Sayın Başkan…
BAŞKAN – Sayın milletvekilleri, bazı
milletvekillerinin sisteme girmiş olduğunu buradan görüyorum. İç Tüzük’ün
59’uncu maddesinde, birleşimi yöneten başkan vekilinin en fazla 3
milletvekiline beş dakikayı geçmemek üzere söz verilebileceği düzenlenmektedir.
Gündem dışı konuşmalardan sonra İç Tüzük’ün 60’ıncı maddesine göre kısa söz verilmesi
gündem dışı konuşma şekline dönüşmektedir. Bu nedenle, gündem dışı
konuşmalardan sonra kısa söz taleplerini karşılamayacağımı belirtmek istiyorum.

MUSA ÇAM (İzmir) – Neden? Neden
vermiyorsun?
BAŞKAN – Sisteme giriş yapmış olan
milletvekillerine söz vermeyeceğim. 
MUSA ÇAM (İzmir) – Neden vermiyorsun?
Niye keyfî davranıyorsun? 
BAŞKAN – Keyfî davranmıyorum, İç
Tüzük’e bakabilirsin. Sayın Çam, İç Tüzük’e bak. 
MUSA ÇAM (İzmir) – Birer dakika
verseniz ne olur! 
BAŞKAN – Ancak daha önceki Meclis
uygulamalarına dayanarak siyasi parti grup başkan vekillerinin söz talepleri
olursa bunu yerine getireceğim. 
Teşekkür ediyorum. 
MUSA ÇAM (İzmir) – Birer dakika söz
hakkımızı ver, keyfî kullanma.
İDRİS BALUKEN (Diyarbakır) – Sayın
Başkan, bizim de söz talebimiz vardı. 
OKTAY VURAL (İzmir) – Biz de istiyoruz
Sayın Başkan. 
BAŞKAN – Grup Başkan Vekillerimizden
Sayın Altay…
İki dakika arkadaşlar…
Buyurun Sayın Altay. 
VI.- AÇIKLAMALAR
1.- İstanbul Milletvekili Engin Altay’ın, Başkan Vekili Ahmet Aydın’a görevinde başarılar
dilediğine ve İç Tüzük’ün 60’ıncı maddesine göre verilen sözlerde başkan
vekilleri arasında uygulama birliği sağlanması gerektiğine ilişkin açıklaması
ENGİN ALTAY (İstanbul) – Bize de mi
Başkan? 
BAŞKAN – Yok, size yok.
ENGİN ALTAY (İstanbul) – İki dakikayla
sınırladınız da…
BAŞKAN – İki iki artar bu. 
ENGİN ALTAY (İstanbul) – Sayın Başkan,
teşekkür ediyorum. 
Hayırlı uğurlu olsun, görevinizi tebrik
ediyorum. Görevinizi ifa ederken Anayasa, Türkiye Büyük Millet Meclisi İçtüzüğü
ve Türkiye Büyük Millet Meclisinin oturmuş teamülleri çerçevesinde
çalışacağınıza olan inancımı korumak istiyorum. Bu duygularla tekrar hayırlı
olsun diyorum. 
Sayın Başkan, Meclisimizin karşılaştığı
en önemli sorunlardan birisi oturumu yöneten sayın Meclis başkan vekillerinin
oturum yönetme tutumlarıyla, tarzlarıyla ilgili farklılıklar ve çelişkilerdir.
Bu da, çok doğal olarak, başta muhalefet partisine mensup milletvekilleri olmak
üzere, Genel Kurulda çeşitli ahenk ve uyum bozukluklarına yol açıyor. 
Şimdi, biraz önce yeni seçilmiş bir
Meclis Başkan Vekili olarak, 60’ıncı maddeye göre söz vermeyeceğinizi
belirttiniz. Bu İç Tüzük size bu konuda bir takdir yetkisi tanımış, buna ben
bir şey demem ama grup başkan vekilliğinden gelen tecrübeli bir milletvekili
olarak çok iyi bilirsiniz ve bildiğinizi zannederim ki, bu, 60’a göre verilen
-10 kişi, 15 kişi, 6 kişi, bunu bilmem, takdiri size ait- sözlerin, bir,
Meclisin tansiyonunun düşmesine, dengelenmesine büyük yararı var; ikincisi, bu
sözlerin verilmemesinden kaynaklı gereksiz usul tartışmaları, şu, bu derken
Türkiye Büyük Millet Meclisi daha çok zaman israf etmektedir. Öte yandan
-geçmişte de bilindiği ve görüldüğü gibi- kimi başkan vekilleri bu uygulamayı
bir ritüel hâline getirirken, kimi başkan vekillerinin bu uygulamaya asla müsaade
etmemesi, Türkiye Büyük Millet Meclisine dışarıdan bakıldığı vakit, hoş bir
manzara olarak görülemez. Sizden, Cumhuriyet Halk Partisi Grubu olarak
talebimiz ve ricamız, İç Tüzük’ün sizin takdirinize bıraktığı bu konuyu…
(Mikrofon otomatik cihaz tarafından
kapatıldı)
BAŞKAN – Açalım arkadaşlar. 
ENGİN ALTAY (Devamla) – …Meclis
Başkanlık Divanı toplantısında bir şekillendirmek, bu konuda bir ortak uygulama
birliği sağlamaktır. Sayın Meclis Başkanına hayırlı olsun ziyaretimizde altını
özenle çizerek belirttiğimiz bir husustur bu. Başkan vekillerinin oturum
yönetme tarzlarında bir uyuma, bir birliğe ihtiyaç vardır. 
Öte yandan, bazen -geçmişte olan
örnekleri biliriz- sizin gibi 60’a göre söz vermeyen başkan vekillerinin de
özel hâllerde, günlerde ve haftalarda 60’a göre söz verdikleri çok örnek
vardır. Malumunuz, Engelliler Haftası ve İnsan Hakları Haftası’nı birlikte
yaşadığımız günlerdeyiz. Takdir ederseniz, uygun bulursanız, arkadaşlarımızın
çoğunluğunun engelliler ve insan haklarıyla ilgili söz talebi olduğunu
biliyorum, takdirlerinize sunuyorum. 
Şimdiden, 60’ı işleteceğinize olan
inancımla, tekrar görevinizde başarılar diliyorum. 
BAŞKAN – Çok teşekkür ediyorum Sayın
Altay.
Tabii, bu konuda Meclis Başkanlık
Divanının da yanında aslında tüm siyasi partilerin, belki grup başkan
vekillerinin de oturup konuşacağı, Meclisin çalışma usullerine ilişkin birtakım
kararlar alabileceği bir toplantı yapılabilir. Ama İç Tüzük’e ve Anayasa’ya
mutlak surette sadık kalacağımızı bilmenizi isterim. Özel, istisnai hâller pekâlâ
olabilir, o noktada da esneyecek hâller belki olabilir ama benim genel manada
tutumum budur. Onu özellikle ifade etmek istiyorum. 
Buyurun Sayın Baluken.
2.- Diyarbakır
Milletvekili İdris Baluken’in, Başkan Vekili Ahmet Aydın’a görevinde başarılar
dilediğine, bütün başkan vekillerinin İç Tüzük çerçevesinde ortak bir anlayışla
Meclisi yönetmesi gerektiğine, Güneydoğu Anadolu Bölgesi’nin bazı yerleşim
yerlerinde uygulanan sokağa çıkma yasaklarının yaşamı felç ettiğine ve AKP
Hükûmetinin devreye koyduğu darbe ve savaş konseptini kınadığına ilişkin açıklaması
İDRİS BALUKEN (Diyarbakır) – Teşekkür
ediyorum Sayın Başkan.
Öncelikle şahsınıza yeni görevinizde
başarılar diliyorum. Cumhuriyet Halk Partisi Grup Başkan Vekilinin dile
getirmiş olduğu, İç Tüzük’e uygun olarak Genel Kurulun yönetilmesiyle ilgili
hususları ben de ifade etmek istiyorum, böyle bir beklentimizin olduğunu ifade
etmek istiyorum.
Değerli Başkan,
7 Haziran seçimlerinden önce başlayan, AKP Hükûmetinin devreye koymuş olduğu
darbe ve savaş konsepti maalesef can almaya devam ediyor. 1 Kasım seçimlerinden
önce de, tek başına iktidar olması durumunda istikrar vadeden AKP Hükûmeti
maalesef hem içeride hem dışarıda ülkemizi ve halklarımızı büyük bir kaos ve
çatışmanın içerisine, bir savaş ortamının içerisine sürüklemeye devam ediyor.
Dışarıda bir Rus uçağının düşürülmesiyle yaşanan siyasi kriz, yine Musul’a
yönelik -Irak Hükûmetinin itirazlarına rağmen oraya asker gönderilmesiyle
ilgili- ortaya konan serüvenci bir dış politika büyük bir bölgesel savaşın
içerisine ülkemizi ve halklarımızı çekme riskini bütün dünyada maalesef
gündemleştirmiştir. İçeride de bu darbe ve savaş konsepti, sokağa çıkma
yasakları uygulamalarıyla, âdeta bütün kentlerde bir abluka ve kuşatma durumunu
beraberinde getirmiştir. Konuştuğumuz saat itibarıyla, Diyarbakır’ın Sur
ilçesinde 5’inci defa “Sokağa çıkma yasağı” adı altında tam bir hukuksuzluk
örneği sergileniyor ve bu sokağa çıkma yasağının bugün 7’nci gününü yaşıyoruz.
Aynı şekilde, Mardin’in Nusaybin ilçesinde de 5’inci defa ilan edilen sokağa
çıkma yasağının 3’üncü günü içerisinde bulunuyoruz. Bu uygulamalarla, âdeta tüm
kent merkezi abluka altına alınıyor ve günlük yaşam tamamen felç durumuna
getiriliyor. Bugüne kadar, Sur’daki ve Nusaybin’deki son sokağa çıkma yasağında
da, Sur’da 3 sivil yurttaşımız, Nusaybin’de de 5 sivil yurttaşımız maalesef
katledilmiştir, yaşamını yitirmiştir. 
(Mikrofon
otomatik cihaz tarafından kapatıldı)
İDRİS BALUKEN
(Diyarbakır) - Sadece insanlara yönelik operasyonel süreçlerle karşı karşıya
değiliz. Bu sokağa çıkma yasağının uygulandığı kent merkezlerinde aynı zamanda
tarihî ve kültürel değerlerimiz de tek tek yok edilmekte, ifade ettiğim gibi,
sadece canlıya, canlılara yönelik değil, bütün bir toplumun değerlerine yönelik
âdeta bir saldırı geliştirilmektedir. Diyarbakır’ın Sur ilçesinde UNESCO’nun
koruma listesinde olan Kurşunlu Camisi, Paşa Hamamı, Ermeni Katolik Kilisesi,
Giragos Kilisesi, Diyarbakır Surları ve Hasırlı Mahallesi’ndeki pek çok tarihî
eser maalesef bilinçli bir şekilde tahrip edilmiş, burada yapılan
bombalamalarla çıkan yangınlara itfaiye ekiplerinin müdahale etmesine de izin
verilmemiştir. 
Biz, devrede
olan bu darbe ve savaş konseptini kınıyor, AKP Hükûmetini bir an önce bu
konsepti geri çekmeye, halkın taleplerini, demokratik, siyasi çözümü esas
alacak bir politikaya davet ediyoruz.
Teşekkür ederim.

BAŞKAN –
Teşekkürler Sayın Baluken.
Sayın Vural,
buyurun efendim. 
3.- İzmir
Milletvekili Oktay Vural’ın, Başkan Vekili Ahmet Aydın’a görevinde başarılar
dilediğine, bütün başkan vekillerinin İç Tüzük çerçevesinde ortak bir anlayışla
Meclisi yönetmesi gerektiğine, Diyarbakır’da tarihî mirasımıza yapılan
saldırılar ile Rus donanmasına ait bir geminin İstanbul Boğazı’ndan geçişi
sırasında Montrö Anlaşması’nın ruhuna aykırı girişimini kınadığına ve NATO
Genel Sekreteri Stoltenberg’in Suriye’ye asker gönderilmesiyle ilgili bazı
ifadelerini kabul edilemez bulduğuna ilişkin
açıklaması
OKTAY VURAL
(İzmir) – Teşekkür ederim Sayın Başkan. 
Görevinizde
başarılar diliyorum. 
Bundan sonra
görev yapacak bütün Meclis başkan vekillerinin de İç Tüzük çerçevesinde ortak
bir anlayışla Meclisi yönetmesi gerektiğini, bu konuda bir mutabakatın oluşması
gerektiğini bu vesileyle ifade etmek istiyorum.
Sayın Başkan, değerli milletvekilleri;
maalesef PKK terör örgütünün saldırıları, şehitlerimiz, sivil kıyafetli
askerlerimize olan saldırı, polisimize olan saldırı… Maalesef bu kanlı
saldırılar devam ediyor. Şehitlerimize Allah’tan rahmet diliyorum. 
Ama bunun ötesinde, aynı zamanda
Diyarbakır’da tarihine ve manevi değerlerine dönük olarak da saldırılar
gerçekleşmekte. 1516-1520 yıllarında Bıyıklı Mehmed Paşa tarafından yapılan ilk
Osmanlı eseri Kurşunlu Camisi’nin PKK terör örgütünün attığı patlayıcı
maddelerle yakılmış olması, gerçekten tarihe yönelik bir saldırı olmasıyla
bunun bir münferit hadise olmadığını da görüyoruz. Tahir Elçi’ye yönelik
saldırı sırasında, Akkoyunlu Hükümdarı Kasım Han’ın inşa ettirdiği Dört Ayaklı
Minareye yönelik olarak yapılan saldırıyı da dikkate aldığımızda, bu
saldırıların orada bir tarihe yönelmesini gerçekten bütün milletimizin de
ibretle ve o yörede yaşayan insanlarımızın da ibretle takip ettiğini ve bu
hususu kınadığını da biliyoruz. Bu bakımdan, hep birlikte, bu tarihî mirasımıza
yapılan bu saldırıları kınamaya ve sahip çıkmaya davet ediyoruz. 
Diğer taraftan, Boğaz’dan geçen Rus
donanmasına ait bir gemiden omuza alınan bir füzenin kullanılması, gösteri
amaçlı yapılmasını Türkiye’nin egemenlik ve hükümranlık haklarına yönelik bir
hasmane tutum olarak değerlendirdiğimizi ifade etmek istiyorum. Türkiye’yi bir
tehdit olarak mı gösteriyorsunuz yoksa Türkiye’ye yönelik bir tehdit misiniz?
Eğer böyle ise Montrö Anlaşması bu tehditle nasıl baş edebileceğimizi zaten
ortaya koymaktadır. Dolayısıyla, Rusya’nın bu şekilde, Montrö Anlaşması’yla
Türkiye’nin hükümranlık hakkı olan özellikle Boğazlar üzerinde, Montrö’nün
ruhuna aykırı bu girişimini de kınıyorum. Bundan sonra tekerrürü hâlinde
Türkiye Cumhuriyeti Hükûmetinin de Montrö’den kaynaklanan haklarını kullanması
gerektiğini ifade etmek istiyorum. 
Öte yandan, NATO Genel Sekteri
Stoltenberg’in, özellikle NATO’nun IŞİD’e karşı savaşmak üzere Suriye’yle
ilgili asker göndermeyeceğini söylerken “Bu mücadeleyi Müslümanlar için
yürütemeyiz.” ifadesini çok talihsiz görüyorum. Dolayısıyla, NATO bir Hristiyan
kulübü müdür? Bu konuda NATO ittifakının alacağı kararlar çerçevesinde nerede
ne olursa bununla ilgili güvenlik tedbirlerini bu ittifakın belirleyeceği
kararlar doğrultusunda almak durumundadır. Dolayısıyla, bu meseleyi
“Müslümanlar için savaşmayız.” demek suretiyle âdeta bir dinler eksenine
taşıması NATO’nun ruhuna aykırıdır. Dolayısıyla, bu bakımdan NATO Genel
Sekreteri Stoltenberg’in bu ifadesi çok talihsizdir. O zaman sormak gerekiyor:
Libya’da ne işiniz vardı? Kuzey Kore’ye giderken biz ne amaçla gittik?
Afganistan’da hangi amaçla bulunuyorsunuz? Dolayısıyla, Stoltenberg’in bu
meseleyi Müslümanlar arasında bir mesele olarak gören yaklaşımını doğru
bulmadığımızı ifade etmek istiyorum. Bu kategorik yaklaşım gerçekten kabul
edilemez ve NATO’nun oluşturduğu güvenlik şemsiyesi anlayışına da aykırı
olduğunu bu vesileyle ifade etmek istiyorum.
Sayın Başkan, söz verdiğiniz için
teşekkür ediyorum.
BAŞKAN – Teşekkürler Sayın Vural.
Sayın Canikli, buyurun.
4.- Giresun
Milletvekili Nurettin Canikli’nin, Başkan Vekili Ahmet Aydın’a görevinde
başarılar dilediğine, 3 Aralık Dünya
Engelliler Günü’ne, devletin kendi sistemine yönelik tehditleri ortadan
kaldırma hakkına sahip olduğuna ve terör örgütleri tarafından tarihî
değerlerimize yapılan saldırıları kınadığına ilişkin açıklaması
NURETTİN CANİKLİ (Giresun) – Teşekkür
ederim Sayın Başkanım. 
Ben de tebrik ediyorum Sayın Başkan,
çalışmalarınızda başarılar diliyorum.
Engelliler
Haftası nedeniyle bütün engelli vatandaşlarımıza buradan sevgilerimizi,
saygılarımızı gönderiyoruz. Tabii, engelli vatandaşlarımızın toplumda engelli
olmayan diğer insanlarla birlikte, yan yana, aynı şartlarda ve aynı imkânlardan
faydalanarak yaşaması gerekiyor. Devletin, toplumun temel görevlerinden bir
tanesi budur, bu olması gerekir. Bunu hep söylüyoruz, bunu hep konuşuyoruz ama
bunun realize edilmesinde, hayata geçirilmesinde zaman zaman birtakım engeller
çıkabiliyor. Önemli olan bütün bu söylemlerin hayata geçirilmesi. Tabii, bu da
devlet açısından, hükûmetler açısından bu engelli vatandaşlarımıza yönelik
olarak ne yapılıyor, ne yapıldı sorusunun cevabıyla çok yakından bağlantılı,
buna bakmak gerekiyor. 
Herkes konuşur,
herkes söyler ama esas olan engelli kardeşlerimizin, vatandaşlarımızın
taleplerinin yerine getirilmesidir. Bu açıdan bakıldığında, son yıllarda,
engelli vatandaşlarımıza yönelik olarak gerçekten çok ileri ve sosyal devlet
kuralının da bir gereği olarak aynı zamanda, düzenlemeler yapıldığını biliyor
ve görüyoruz. Bunun en somut yansıması hükûmetlerin bütçede bu amaçla ayırdıkları
kaynaktır, rakamdır, somut olarak bununla ölçülür. Evet, konuşmalar güzel,
hepsi önemli ama sonuç itibarıyla bunların nesnel, somut olarak yansıması
gerekir. Bunun da yansıma yöntemi, biçimi ayrılan kaynaktır sonuç itibarıyla.
Bu açıdan bakıldığında 2015 bütçesinde engelli vatandaşlarımız için doğrudan
bunlara yönelik olarak ayrılan kaynağın miktarı 9,3 milyar lira civarındadır.
Bu çok ciddi bir kaynaktır. Ha, yeterli midir? Elbette yeterli değildir ancak
bir on yıl, on beş yıl öncesiyle kıyaslandığında “sıfır” denecek seviyeden
bugün -9,3 milyar liralık- sadece engelli vatandaşlarımıza maaş, evde bakım
yardımı, onun dışında diğer sorunlarının çözülmesine yönelik olarak aktarılan
kaynaklarla birlikte toplam rakam 9,3 milyar liradır. Bunun not edilmesi gerekiyor.
Elbette engelli vatandaşlarımıza bu bir hibe ya da bir ayrıcalık falan
değildir, toplumun görevidir, kalanlarının görevidir ve o görevin bir gereği
olarak yerine getiriliyor. Bunlar devam etmelidir, artarak devam etmelidir.
Engelli vatandaşlarımız ancak bu şekilde toplumla, diğer bireylerle birlikte,
yan yana, o farklılığı hissetmeden yaşayabilme imkânı elde edebilirler. Bunu da
elbette yapmamız gerekiyor.
Tabii, devlet kendi sistemine yönelik olarak bir tehdit
söz konusu olduğunda bu tehdidi ortadan kaldırma hakkına sahiptir ve bu
refleksi her yerde gösterir Türkiye’de ve bütün dünyada. Son zamanlarda,
biliyorsunuz, terör örgütünün buna yönelik olarak, bu amaca yönelik olarak yani
sistemi bozmak ve devletin hâkimiyetini, egemenliğini en azından belirli
bölgelerde ortadan kaldırmaya yönelik olarak birtakım çalışmalar ve faaliyet
içerisinde olduğunu biliyoruz. Tabii, hiçbir devlet buna kayıtsız kalamayacağı
gibi Türkiye Cumhuriyeti devleti de bu
anlamda sistemin sürdürülmesi ve bunun ortadan kaldırılmasını amaçlayan bu tür
faaliyetlerin bertaraf edilmesi noktasında doğal bir hakka sahiptir ve devlet
bu hakkını kullanıyor. En meşru hakkıdır. Yapılan bütün çalışmalar doğu ve
güneydoğuda terör faaliyetlerinin bu amacının bertaraf edilmesine yönelik çalışmalardır.
Elbette desteklenmesi gerekiyor ve bunlar yerine getirilirken insan haklarının
korunması noktasında gereken bütün hassasiyet, azami hassasiyet gösteriliyor.
Demokratik kurallar çerçevesinde, hukuk kuralları çerçevesinde bu yerine
getirilmeye çalışılıyor, öyle de olması gerekir zaten. Yani, terörle mücadele
yapılırken o gerekçe gösterilerek insan haklarının ihlali hiçbir şekilde
savunulamaz ya da haklı gösterilemez. Hükûmetimizin bu çalışmalarının bu konuda
çok dikkatli olduğunu biliyoruz, zaten aksi olsaydı çok farklı ortamlar,
durumlar söz konusu olabilirdi.
Tabii,
terörün hiç kuralı yok, hiçbir ilkesi yok, her türlü şeye saldırıyor; nizamı
ortadan kaldırmak, düzeni bozmak için her türlü şeye saldırıyor. Tarihî
değerlerimize yaptıkları saldırı da bunlardan bir tanesi. Bu ilk defa olmuyor,
geçmişte de bunun sayısız örneklerini biz yaşadık, gördük Türkiye olarak.
Elbette mücadele, genel anlamıyla, bu nizamın tesisi çerçevesinde bunların da
bertaraf edilmesidir. Ama kınıyoruz elbette bütün bunları, terör örgütünün
özellikle camilerimiz ve diğer tarihî değerler başta olmak üzere, hepsine
yönelik olarak yaptıkları bu haksız, ahlak dışı saldırılarını da elbette
kınıyoruz.
Bu
çalışmalar, esasında, bunların bu saldırılarını da ortadan kaldırmaya
yöneliktir, o boyutu da vardır. Hepimizin, herkesin, her Türkiye Cumhuriyeti
vatandaşının buna destek vermesi gerekir.
Ha,
bu uygulama sırasında, ifade etmeye çalıştığım gibi, yanlışlıklar varsa elbette
bunların üzerine gidilmesi gerekir, eleştirilmesi gerekir ya da hukuk ve
demokratik kurallar çerçevesinde ne ile cezalandırılması gerekiyorsa mutlaka
onun uygulanması gerekir.
(Mikrofon
otomatik cihaz tarafından kapatıldı)
NURETTİN
CANİKLİ (Giresun) – Bitiriyorum Sayın Başkanım. 
Bundan
taviz verilmesi mümkün değil. Ancak, temel olan, esas olan insan haklarının
korunması ve terör faaliyetlerinin insanlarımızın o bölgede günlük hayatlarını
çekilmez hâle getiren bu uygulamalarının bertaraf edilmesi. Çünkü en büyük
sıkıntı, en büyük baskı terör örgütü tarafından o bölgede yaşayan
vatandaşlarımıza yönelik olarak yapılmaktadır ve devletin yaptığı çalışmalar
esas itibarıyla hem düzenin tesisi ama aynı zamanda ve esas olarak da o
bölgedeki vatandaşlarımızın normal, insan haklarına uygun bir şekilde
hayatlarını idame ettirmelerini sağlamaya çalışmaktır. Olay bundan ibarettir. 
Teşekkür
ederim Sayın Başkanım. 
BAŞKAN
– Teşekkür ediyorum Sayın Canikli. 
Evet,
gündeme geçiyoruz. 
ENGİN
ALTAY (İstanbul) – Sayın Başkan… Sayın Başkan… 
BAŞKAN
– Buyurun. 
ENGİN
ALTAY (İstanbul) – İnsan haklarına ve engelli haklarına saygınız, bunlara
bakışınızla ilgili kötü bir sınav vermiş olacaksınız. İlk günden…
BAŞKAN
– Alakası yok Sayın Altay. 
ENGİN
ALTAY (İstanbul) – Özel bir haftadır, milletvekillerimize 60’ıncı maddeye göre
birer dakika verseniz, Meclis bundan on dakika kaybediyor gibi görünse de
aslında iki saat kazanmış olacaktır. Siz de tüm Türkiye’deki engellilerin
gözünde bu zor durumda kalmayın istiyorum. 
BAŞKAN
– Sayın Altay, şunu ifade edeyim: Konuyu farklı bir mecraya çekmeyin. 
ENGİN
ALTAY (İstanbul) – Engellilerin gözünde çok zor durumda kalacaksınız. Benden
dostane bir uyarı! 
NURETTİN
CANİKLİ (Giresun) – Sayın Başkanım, istisnai bir durum olarak biz de
destekliyoruz. Yani, istisnai bir durum olarak bugün özellikle engelli
vatandaşlarımıza…
ENGİN
ALTAY (İstanbul) – Bütün engelliler Meclisi izliyor Sayın Başkan. 
BAŞKAN
– Şimdi, bakın arkadaşlar, benim, gündem dışı konuşmalara verdiğim birer dakika
ilave süre, engellilere istinaden vermiş olduğum ilave bir süreydi.
ENGİN
ALTAY (İstanbul) – Gelin engellileri küstürmeyin! Gelin engellileri
küstürmeyin! 
BAŞKAN
– İstisnai birtakım kaideleri göreceğiz ama tabii ki engellilere dönük olarak
hepimizin ortak tavır içerisinde olması lazım. 
ENGİN
ALTAY (İstanbul) – Verin, 10 kişiye verin. 10 kişiye verin, ne olacak? 
BAŞKAN
– Öneme istinaden, söz talebinde bulunan ilk 10 kişiye, bugünün önemine,
anlamına uygun düştüğü için söz vereceğim. Bunu istisna olarak görmenizi
istiyorum. (AK PARTİ
ve CHP sıralarından alkışlar) 
Evet,
sırasıyla… 
Sayın
Atıcı…
5.- Mersin Milletvekili Aytuğ
Atıcı’nın, 3 Aralık Dünya Engelliler Günü’ne ve öğrencilerin seçmeli dersleri
kendi tercihleri doğrultusunda seçmelerinin sağlanması gerektiğine ilişkin
açıklaması
AYTUĞ
ATICI (Mersin) – Teşekkür ederim Sayın Başkan. 
Öncelikle,
Engelliler Günü’nün anlamına yakışır bir şekilde idrak edilmesini ve onlara
sahip çıkılmasını istirham ediyorum. 
Sayın
Millî Eğitim Bakanımız lütfeder, bir dakika dinlerlerse… Efendim, seçmeli,
zorunlu seçmeli ders olarak Kuran-ı Kerim ve Hazreti Muhammed, Peygamber
Efendimiz’in Hayatı konuları, biliyorsunuz, seçmeli oldu. Fakat, okullarda
yeterli sayıda öğrenci yok diye diğer branşlara; beden eğitimi, müzik, resim
gibi branşlara başvuran öğrencileri zorunlu olarak bu derslere alıyorlar.
Mersin’de bunun örnekleri var. Bugün basına çok yansıdı. Efendim, bu konu
önemlidir. “Dinde zorlama olmaz.” ilkesiyle de bağdaşmamaktadır. Bu konuya bir
el atıp insanların istediği şekilde dinini yaşamalarını, istediği şekilde de
derslerini seçmelerini sağlamamız gerekiyor. Bu konuda özel önem istirham
ediyorum. 
Teşekkür
ederim. (CHP sıralarından alkışlar) 
BAŞKAN
– Teşekkürler Sayın Atıcı.
Şimdi
Sayın Tanal’a söz veriyorum.
Buyurun
Sayın Tanal.
6.- İstanbul Milletvekili
Mahmut Tanal’ın, İstanbul Sultanbeyli’de engelli vatandaşların yaşadıkları
sorunlara ve engelli kadrolarında engelli olmayanlar çalıştırıldığından
haklarının ihlal edildiğine ilişkin açıklaması
MAHMUT
TANAL (İstanbul) – Teşekkür ediyorum Sayın Başkan.
Sayın
Bakanım, İstanbul ili Sultanbeyli ilçesinde engelli vatandaşlarımızın
kaldırımlarda yürüyebilecek ve eczaneye girebilecek, mağazalara girebilecek
erişim hakkı yok, yürüyemiyor kaldırımlarda engelli vatandaşlarımız.
Sultanbeyli ilçemizde engelli vatandaşlarımız ibadetini yapabilmek için
camilere ulaşamıyor. Sultanbeyli ilçemizde engelli vatandaşlarımızın otobüs
duraklarında bekleyebilecek alanları yok. İstanbul ili Sultanbeyli ilçemizde
engelli kardeşlerimizin, evden çıktıktan sonra tuvalet ihtiyaçlarını
giderebilecekleri medeni ve uygar ihtiyacı olan tuvalete erişim hakkı yok.
Sizden istirham ediyorum.
Tabii,
o kadar engelli kardeşlerimizin bir sorunu daha, engelli kadrosunda engelli
olmayanlar çalıştırılıyor. 
(Mikrofon
otomatik cihaz tarafından kapatıldı)
MAHMUT
TANAL (İstanbul) – Engelli kadrosunda engelli olmayan kişiler çalıştırılıyor.
İş Kanunu’nda kamu kurumunda yüzde 3, özel iş yerlerinde yüzde 4 kontenjan var.
Bu hakları ihlal ediliyor. Bununla ilgilenmenizi istirham eder, saygılarımı
sunarım Başkanım. 
BAŞKAN
– Teşekkürler Sayın Tanal.
Sayın
Çam, buyurun.
7.- İzmir Milletvekili Musa
Çam’ın, Türkiye’de ifade ve basın özgürlüğünün tamamen yok edilmek istendiğine
ve tutsak gazeteci ve yazarlara sevgilerini gönderdiğine ilişkin açıklaması
MUSA
ÇAM (İzmir) – Sayın Başkan, teşekkür ediyorum. 
Öncelikle
tutumunuzla ilgili bir şey söyleyeceğim. Yeni bir dönem, milletvekili
arkadaşlarımızın kendi yöresel sorunlarını dile getirmeleri için bir dakikalık
hakkını lütfen kem etmeyiniz. 
İkincisi,
ünlü Fransız düşünürü Voltaire diyor ki: “Düşüncelerinizden nefret ediyorum ama
o düşüncelerinizi özgürce ifade edebilmeniz için gerekirse canımı vermeye
hazırım.” Türkiye’de ifade özgürlüğü, basın özgürlüğü ne yazık ki tamamen yok
edilmek istenmektedir. Geçtiğimiz hafta içerisinde Silivri’de Can Dündar, Erdem
Gül ve Nokta dergisi tutukluları Cevheri Güven ve Murat Çapan arkadaşlarımızı
ziyaret ettik. Buradan, kendilerine, bir daha, tutsak gazetecilere,
yazarlarımıza kucak dolusu selamlarımızı, sevgilerimizi gönderiyor ve “Özgür
basın susturulamaz.” diyorum.
Teşekkür
ediyorum. (CHP sıralarından alkışlar)
BAŞKAN
– Teşekkürler Sayın Çam.
Sayın
Kayışoğlu…
8.- Bursa Milletvekili
Nurhayat Altaca Kayışoğlu’nun, kadın sığınmaevlerinden engelli kadınların da
yararlanabilmesi için fiziksel düzenlemelerin yapılması gerektiğine ve Gemlik
Belediyesinin bazı taşınmazları satışa çıkarmasının mülkiyet hakkına
saygısızlık olduğuna ilişkin açıklaması
NURHAYAT
ALTACA KAYIŞOĞLU (Bursa) – Teşekkür ederim Sayın Başkan.
Buradaki
ilk konuşmamda, engelli kadınların sığınmaevlerine alınmadığını söylemiştim ve
Sayın Davutoğlu, Hükûmet programını açıklamadan önce, bu konuyu araştırdığını,
böyle bir sorun olmadığını söylemişti. 
Ben
isim veriyorum: Bursa’dan ENKADER kurucusu Canan Hanım, kendisi bizzat bu
sorunu yaşamıştır. Sonra tekrar araştırdım ve engelli kadınlar çifte
dezavantajlı olarak -hem engelli hem kadın olarak- bu konuda mağdurdurlar.
Sığınmaevlerinin, tekrar, bu konuda fiziksel olarak gözden geçirilmesinin
takipçisi olacağımızı belirtmek istiyorum.
İkincisi:
Yine, İnsan Hakları Haftası. Mülkiyet hakkına saygı duyulacağı Hükûmet
programında belirtilmişti. Gemlik Belediyesi, 6360 sayılı Yasa’yla köylülerden
kendilerine geçen ve çoğu zeytinlik olan yaklaşık 300 tane taşınmazı satışa
çıkarmıştır. Köylülerin yıllardan beri, atalarından dedelerinden kalan, ortak
bir şekilde kullandıkları, oradan ekip biçtikleri, faydalandıkları bu
mülkiyetlerinin satılması da mülkiyet hakkına saygısızlıktır.
BAŞKAN
– Teşekkürler…
Sayın
Demir…
9.- Muğla Milletvekili
Nurettin Demir’in, 3 Aralık Dünya Engelliler Günü’ne, kadın ceza infaz
kurumlarında anneleriyle birlikte kalan çocukların durumuna ve Bodrum Geriş’te
yapılmak istenen RES’e ilişkin açıklaması
NURETTİN
DEMİR (Muğla) – Teşekkür ediyorum ben de Sayın Başkan, özellikle Engelliler
Haftası nedeniyle verdiğiniz bu söz için. 
2015
tarihi itibarıyla, 8 farklı ilde, kadın ceza infaz kurumlarında 0-6 yaş
arasında yaklaşık 400 çocuk bulunuyor. Bu çocuklar en temel gelişim süreçlerini
cezaevi koşullarında geçiriyorlar, her türlü olumsuzluğa tanıklık ediyorlar. Bu
çocuklardan biri olan ve yüzde 40 engelli raporuna rağmen annesiyle hapiste
olan Poyraz Ali özel eğitime muhtaç. Çocuklar tutsak değil özgür olmalıdır.
Çocuklarıyla birlikte hapishanelerde olan annelere denetimli serbestlik
verilmesi yönünde çalışmalarınız var mıdır? 
Muğla-Bodrum-Yalıkavak-Geriş’te
yapılmak istenen RES’e karşı yerleşik halk, Bodrum Belediyesi, Muğla Büyükşehir
Belediyesi tarafından açılmış davalar vardır. Bu davaların bir kısmında karar
verilmiş olmasına ve firma, kamulaştırma yapmadan inşaata başlayamayacağını
belirtmesine rağmen…
(Mikrofon
otomatik cihaz tarafından kapatıldı) 
BAŞKAN
– Teşekkürler…
Sayın
İrgil…
10.- Bursa Milletvekili
Ceyhun İrgil’in, 3 Aralık Dünya Engelliler Günü ile 10 Aralık İnsan Hakları
Günü’ne ve Bursa hızlı tren yolunun ne zaman biteceğini öğrenmek istediğine
ilişkin açıklaması
CEYHUN
İRGİL (Bursa) – Sayın Başkan, değerli milletvekili arkadaşlarım; hepinizi
saygıyla selamlarım.
Bu
İnsan Hakları Haftası nedeniyle ve Engelliler Haftası nedeniyle söz verdiğiniz
için teşekkür ederiz. 
Ben
de insan hakları açısından, özellikle insan haklarından bir tanesi olan ulaşım
hakkı ve doğru bilgi alma hakkı açısından bir soru sormak istiyorum. Bugün
Ulaştırma, Denizcilik ve Haberleşme Bakanımız birazdan sorulara cevap verecek,
önergelere fakat burada görüyoruz ki 12 soruya cevap verecek ve 6 soru aynı
milletvekiline, 6 soru aynı milletvekiline ait ve sadece İstanbul ve Bolu
milletvekillerinin sorularına yanıt verecek. 
O
yüzden, ben, burada, bize yanıt vermeyeceğini düşünerek şimdiden Bursa adına
kendisine bir şey sormak istiyorum: Üç yıl önce aralık ayında Bursa hızlı tren
yolunun temelini attı Sayın Bakan ve dedi ki: “Üç yıl sonra bugün buraya
açılışa geleceğiz ve Bursa hızlı trenini açacağız.” Ve 25 Şubat 2015’te
açılışının yapılacağı ve süre uzatımının olmayacağı belirtiliyor. Bursa’nın
tren özlemi ne zaman bitecek? Ve bir kez daha bu soruya mahal bırakmayacak
şekilde net ve inanılır bir tarih verilirse Bursa için sevindirici bir haber
olacaktır. 
(Mikrofon
otomatik cihaz tarafından kapatıldı) 
BAŞKAN
– Teşekkürler…
Sayın
Sarıbal…
11.- Bursa Milletvekili Orhan
Sarıbal’ın, gazetecilerin tutuklanmaması için Meclisin hızlı bir şekilde
gerekli düzenlemeleri yapması gerektiğine ilişkin açıklaması
ORHAN
SARIBAL (Bursa) – Teşekkür ederim Sayın Başkan.
Dün Silivri’deydik, Can Dündar ve Erdem Gül’ü ziyaret
ettik. Maalesef hükümlü olmadıkları hâlde bir tecritle karşı karşıyalar,
birbirleriyle görüştürülmüyorlar; diğer hiç kimseyle, başka insanlarla da
görüştürülmüyorlar. Hüküm giymemiş, tutuklu olan bu arkadaşların basın
özgürlüğü meselesi üzerinden tam bir sindirme, korkutma ve yıldırma
operasyonuyla karşı karşıya olduklarını görüyoruz. Bu Meclisin çok hızlı bir
şekilde karar alıp bir kanun teklifiyle gazetecilerin tutuklanmaması için gerekli
düzenlemeleri yapmaları gerektiğini düşünüyoruz. “Erdem Gül ve Can Dündür’a
özgürlük!” diyorum. (CHP sıralarından alkışlar) 
BAŞKAN
– Sayın Bozkurt, buyurun.
12.- Konya Milletvekili
Mustafa Hüsnü Bozkurt’un, Cumhurbaşkanının, Rusya’yla yaşanan uçak kriziyle
ilgili Cumhuriyet Halk Partisi ve Genel Başkanına yönelik ithamlarını haksız
bulduğuna ilişkin açıklaması
MUSTAFA
HÜSNÜ BOZKURT (Konya) – Sayın Başkan, sizi ve yüce Meclisi saygıyla
selamlıyorum.
İnsan
Hakları ve Engelliler Haftası olmasına karşın, benim için çok önem taşıyan bir
başka konuyu da gündeme getirmek istiyorum. Sayın Cumhurbaşkanı,
Cumhurbaşkanlığı makamının mehabetiyle çok da bağdaştıramadığım bir biçimde,
Cumhuriyet Halk Partisini ve Sayın Genel Başkanı, Rusya uçak krizi bağlamında,
Putin’le aynı sırada, aynı yerde durmakla itham ettiler ki son derece haksız
buluyorum. Cumhuriyet Halk Partisi elbette milliyetçi bir partidir, elbette
bütün millî meselelerde bütün Meclisle birlikte olmayı onur sayar, elbette
milliyetçiliği asla ayaklarının altına alacak bir parti değildir, elbette
Cumhuriyet Halk Partisi milliyetçiliği ırkçılık olarak da bir ayrımcılık unsuru
olarak da görmez. Ama sevgili arkadaşlar, değerli vekiller, Sayın Başkan;
Cumhuriyet Halk Partisi, milliyetçiliği Sakarya’nın sularına, Kıbrıs’ın
dağlarına, Ege’nin ovalarına kazımış bir partidir, oradan geliyoruz. Onun için,
herkes Cumhuriyet Halk Partisine bu tür ithamları yaparken, lütfen, insan
haklarına olduğu kadar partimizin özlük haklarına da saygılı olmalıdır.
Çok
teşekkür ediyorum. (CHP sıralarından alkışlar) 
BAŞKAN
– Teşekkürler Sayın Bozkurt.
Son
söz Sayın Kerestecioğlu’nda.
Buyurun.
13.- İstanbul Milletvekili
Filiz Kerestecioğlu’nun, 3 Aralık Dünya Engelliler Günü ile 10 Aralık İnsan
Hakları Günü’ne ilişkin açıklaması
FİLİZ
KERESTECİOĞLU (İstanbul) – Teşekkür ederim.
Hem
İnsan Hakları Haftası hem de Engelliler Günü nedeniyle söz almak istedim.
İnsanın en önemli hakkı aslında yaşama hakkıdır ve maalesef biz son yedi ay
içerisinde 301 sivilin hayatını kaybettiği, yaşam hakkının ihlal edildiği bir
dönem yaşıyoruz.
Engelli
vatandaşlarımızın çok ciddi, büyük sorunları var, bir
dakika içerisinde ifade etmek mümkün değil ama ben sadece şunu ifade etmek
isterim: Gerek Ankara gerek Suruç katliamı gerekse Kürt illerinde yaşanan
katliamlarda çok sayıda engelli insan ortaya çıktı. Biz yeni engelliler
yaratmaya devam ediyoruz maalesef. O nedenle, bir an önce, bu ülkede, eğer bu
Mecliste konuşabiliyorsak gerçekten karşı karşıya, ön yargılarımızı bir kenara
koyarak bunu yapmaya devam etmeli… 
(Mikrofon
otomatik cihaz tarafından kapatıldı) 
FİLİZ
KERESTECİOĞLU (İstanbul) - …ülkede çatışmasızlığı, barışı sağlamalıyız, yeni
engellileri yaratmaya bir daha izin vermemeliyiz. 
Teşekkür
ederim. 
BAŞKAN
– Evet, teşekkür ediyoruz. 
Şimdi
gündeme geçiyoruz. 
Sayın
Bakanımıza bir iki soru vardı, Sayın Bakanımızın da söz talebi var. 
Buyurun
Sayın Bakanım. 
Millî
Eğitim Bakanımız Sayın Nabi Avcı…
14.- Millî Eğitim Bakanı Nabi
Avcı’nın, Mersin Milletvekili Aytuğ Atıcı ile İstanbul Milletvekili Mahmut
Tanal’ın yaptıkları açıklamalarındaki bazı ifadelerine ilişkin açıklaması
MİLLÎ
EĞİTİM BAKANI NABİ AVCI (Eskişehir) – Teşekkür ederim Sayın Başkan.
Önce
bu zorunlu seçmeli derslerle ilgili soru: Tabir “seçmeli dersler”, “zorunlu
seçmeli” yok, “seçmeli dersler” var. 
Evet,
Türkiye genelinde bazı okullarımızda, sadece Kur’an-ı Kerim veya Siyeri Nebi
dersleriyle ilgili olarak değil, bütün diğer seçmeli derslerle ilgili olarak
yöneticilerin kendi tercihlerini velilere ve öğrencilere değişik gerekçelerle,
ya “O dersin öğretmeni yok.” diyerek veya “O derse yeterince talep yok.”
diyerek velilerin ve öğrencilerin tercihlerini yönlendirmeye çalıştıklarına
dair bilgiler geliyor. Hemen hemen her dersle ilgili, dediğim gibi,
yöneticinin, müdürün, müdür yardımcısının veya konuyla ilgili öğretmen
arkadaşların kendi tercihlerini empoze etme yönünde bazı şeyleri olduğunu
biliyoruz. Bununla ilgili uyarılarımızı yapıyoruz. 
Herhangi
bir derste eğer öğretmen sıkıntısı varsa, o seçmeli dersi seçme konusunda
öğretmen eksiği gerekçe olarak gösteriliyorsa onu velilerin bize bildirmeleri
hâlinde… Bize nasıl bildirecekler? İlçe millî eğitim müdürlüğüne veya il millî
eğitim müdürlüğüne “Ben çocuğumun şu dersi almasını istiyorum, oysa filanca
okulda bu dersin öğretmeni olmadığı gerekçesiyle bu ders açılmıyor.” veya
“Yeterince öğrenci müracaatı olmadığı için bu ders açılmıyor.” gibi bize bilgi
vermeleri hâlinde biz bu gerekçelerin sağlıklı olup olmadığını -bazıları da
hakikaten doğru olabilir- sağlıklı bir gerekçe mi yoksa yöneticinin kişisel
tercihlerinden mi kaynaklandığını araştırıp gerekli düzenlemeleri yapıyoruz.
Dolayısıyla, bu konuda bir hassasiyetimiz var ama bu vesileyle bu
hassasiyetimizi bir kere daha buradan duyurmuş olalım. Eğer somut olarak “Şu
filanca okulda şöyle bir uygulama oldu ve dolayısıyla çocuğumuz istediği
seçmeli dersi değil, okul yönetiminin tavsiye ettiği bir başka dersi seçmek
zorunda kaldı kendi isteği hilafına.” gibi bir bilgi varsa, o bilgiyi benimle
paylaşırsanız ben gereğini araştırır, yaparım.
AYTUĞ
ATICI (Mersin) – Makamınıza ileteceğim efendim.
BAŞKAN
– Teşekkürler Sayın Avcı.
MİLLÎ
EĞİTİM BAKANI NABİ AVCI (Eskişehir) – Bir de küçük bir şey Sultanbeyli’yle
ilgili, zaten tutanaklara da geçti, zannediyorum Sultanbeyli Belediyesi de
buradan mesajı almıştır, biz de ayrıca uyarırız.
Kadın
cezaevlerinde anneleriyle birlikte yatmak zorunda olan çocuklarla ilgili
alınabilecek tedbirler babında denetimli serbestlik uygulanması, bunu da Adalet
Bakanımızla paylaşacağız.
Ulaştırma
Bakanımız Bursa hızlı tren meselesiyle ilgili zaten burada gereken açıklamayı
zannediyorum yapacaktır.
Teşekkür
ediyorum.
BAŞKAN
– Teşekkürler Sayın Avcı.
VII.- BAŞKANLIĞIN GENEL
KURULA SUNUŞLARI 
A) Açıklamalar
1.- Başkanlığın, 30/11/2015
tarihli 7’nci Birleşimde yapılan güven oylamasının açık oylama sonucunda sehven
194 olarak ifade edilen ret oylarının sayısının kâtip üyelerce 204 olarak
tashih edildiğine ve siyasi parti gruplarına konu hakkında bilgi verildiğine
ilişkin açıklaması (x)
BAŞKAN
- Sayın milletvekilleri, Genel Kurulun 30/11/2015 tarihli 7’nci Birleşiminde
yapılan güven oylamasında açık oylama sonucunda sehven 194 olarak ifade edilen
ret oylarının sayısı 204 olarak kâtip üyelerce tashih edilmiş olup siyasi parti
gruplarına da konu hakkında bilgi verilmiştir.
Sayın
milletvekilleri, Ulaştırma, Denizcilik ve Haberleşme Bakanı Sayın Binali
Yıldırım gündemin “Sözlü Sorular” kısmının 1, 47, 48, 49, 50, 51, 52, 53, 54,
55, 56, 57 ve 58’inci sıralarında yer alan önergeleri birlikte cevaplandırmak
istemişlerdir. Sayın Bakanın bu istemini sırası geldiğinde yerine getireceğim. 
Başkanlığın
Genel Kurula sunuşları vardır.
Türkiye
Büyük Millet Meclisi Başkanlığının Anayasa’nın 100’üncü maddesi kapsamında bir
tezkeresi vardır, okutup bilgilerinize sunacağım.
B) Tezkereler
1.- Türkiye Büyük Millet
Meclisi Başkanlığının, Kültür ve Turizm eski Bakanı Ertuğrul Günay hakkında
Kültür ve Turizm Bakanlığı Teftiş Kurulu Başkanlığının raporu ve anılan
Bakanlığın takdim yazısı ile Millî Eğitim Bakanı Nabi Avcı hakkında Çorlu
Cumhuriyet Başsavcılığının 3 ayrı yazısı ve eklerinin, Anayasa’nın Meclis
soruşturmasını düzenleyen 100’üncü maddesine göre gereği yapılmak üzere
Başkanlığa intikal ettiğine; Anayasa’nın 100’üncü maddesine göre Meclis
soruşturması açılmasının Türkiye Büyük Millet Meclisi üye tam sayısının en az onda
1’inin (55 üye) vereceği önergeyle istenebileceğine; böyle bir önerge olmadan
Türkiye Büyük Millet Meclisi Başkanının mezkûr yazılar ve ekleriyle ilgili
olarak Meclis soruşturmasına ilişkin bir işlemi resen yürütmesi mümkün
bulunmamakla birlikte teamül doğrultusunda söz konusu evrakların
milletvekillerinin tetkik ve takdirlerine açıldığına ilişkin tezkeresi (3/361)
Türkiye Büyük Millet Meclisi Genel Kuruluna
Kültür
ve Turizm eski Bakanı Ertuğrul Günay hakkında, Kültür ve Turizm Bakanlığı
Teftiş Kurulu Başkanlığının raporu ve anılan Bakanlığın takdim yazısı ile Millî
Eğitim Bakanı Nabi Avcı hakkında Çorlu Cumhuriyet Başsavcılığının üç ayrı
yazısı ve ekleri, Anayasa'nın Meclis soruşturmasını düzenleyen 100’üncü
maddesine göre gereği yapılmak üzere Başkanlığımıza intikal etmiştir.
Bilindiği
gibi, Anayasa'nın 100’üncü maddesine göre Meclis soruşturması açılması, Türkiye Büyük Millet Meclisi üye
tamsayısının en az onda 1’inin (55 üye) vereceği önergeyle istenebilmektedir. 
Böyle bir önerge olmadan, Türkiye Büyük Millet Meclisi
Başkanlığının mezkûr yazılar ve ekleriyle ilgili olarak Meclis soruşturmasına
ilişkin bir işlemi resen yürütmesi mümkün bulunmamakla birlikte, teamül
doğrultusunda söz konusu evraklar milletvekillerinin tetkik ve takdirlerine
açılmıştır. 
Yüce heyetin bilgilerine sunulur.
 İsmail
Kahraman
 Türkiye
Büyük Millet Meclisi
 Başkanı
OKTAY VURAL (İzmir) – Sayın Başkan...
BAŞKAN – Buyurun Sayın Vural.
VI.- AÇIKLAMALAR
(Devam)
15.- İzmir Milletvekili Oktay Vural’ın, 17-25 Aralık
süreciyle ilgili cumhuriyet savcılılıklarının gönderdiği fezlekelerin ve
eklerinin milletvekillerinin tetkikine açılmamasının yanlış bir uygulama
olduğuna ve bu konuyla ilgili Meclis soruşturması önergelerinin tekrar gündeme
getirilmesi gerektiğine ilişkin açıklaması
OKTAY VURAL (İzmir) – Efendim, bilindiği gibi 17-25
Aralıkla ilgili cumhuriyet savcılığının gönderdiği fezlekeler vardı. O zaman
Cumhuriyet Halk Partisi bir olağanüstü toplantıda bu fezlekelerin gündeme
alınmasını istemişti. Daha sonra, Meclis Başkanlığı olarak, bu fezlekenin
geldiği bilgisi paylaşılmış ancak bu fezleke ve eklerinin milletvekillerinin
tetkikine açılmasına ilişkin bir ibare olmamıştı. Ben de bu konuda Türkiye
Büyük Millet Meclisi Başkanlığına başvurmuş ve değerli milletvekillerinin
inceleme ve tetkikine açılmaması işleminin yanlış olduğunu ifade etmiştim ama
görülmektedir ki, 17-25 Aralıkla ilgili bu fezlekenin milletvekillerinin
tetkikine açılmaması iradesinin, bilerek ve istenerek soruşturmayı ve
incelemeyi engellemek amacıyla yapıldığı ortaya çıkmaktadır. Gerçekten çok
vahim bir durumla karşı karşıyayız. 
Şimdi soruyorum: Siz bunları açıklarken
milletvekillerinin inceleme ve tetkikine açık tutuyorsunuz da 19 Mart 2014
tarihinde Türkiye Büyük Millet Meclisine sunulmuş fezleke ve eklerini neden
milletvekillerinin tetkikine ve incelemesine açık tutmadınız? Bunun, Meclis
Başkanlığının taraflı bir tutumla, yapılan bir soruşturmanın muhtevasını
değerli milletvekillerinden saklamak
iradesiyle Anayasa’nın
ve İç Tüzük’ün Türkiye Büyük Millet Meclisine verdiği yetkileri,
milletvekillerine verdiği yetkileri doğrudan kısıtlamak amacıyla yapıldığı
gayet açık ve nettir. Şimdi ben soruyorum: Madem bu teamül idiyse 17-25
Aralıkla ilgili fezlekeleri niye teamülen milletvekillerinin incelemesine
açmadınız? Neden? Böyle bir şey olabilir mi? (MHP sıralarından alkışlar)
BAŞKAN – Teşekkürler Sayın Vural. 
OKTAY VURAL (İzmir) – Dolayısıyla,
bu konu çok vahim bir konudur, teamül ve İç Tüzük’ün, Anayasa’nın
milletvekillerine verdiği hak gasbedilmiştir. Bu ifadeniz doğrudan doğruya,
zorakice bu hakların yönetim tarafından gasbedildiğini ortaya koyar. Ben bu
konuda Ankara İdare Mahkemesi Başkanlığına dahi başvurdum. Şimdi soruyorum:
Hangi çifte standarttır ki bunları incelemeye açıyorsunuz da AKP’li 4 bakanla
ilgili fezleke ve eklerini incelemeden sakladınız? Dolayısıyla, bu konu
tezekkür edilmesi gereken ve bu konuda bu idareyi kullanan kim ise o dönemin
yöneticileriyle ilgili, Meclis Başkanlığının, fiilen milletvekillerinin bu
fezleke ve eklerini inceleme hakkını ortadan kaldıran, gasbeden işlemi hakkında
hukuki işlemleri dahi başlatması gerektiği gayet açık ve net. O bakımdan bunu
grupların da dikkatine sunmayı görev addettim ama bütün huzurlarınızda şu
görülüyor ki, 17-25 Aralıkla ilgili fezleke ve ekleri o günün yönetimi
tarafından milletvekili incelemesinden bilerek ve istenerek, kasıtlı olarak
saklanmıştır ve milletvekilinin milletin verdiği yetkiyi kullanması
gasbedilmiştir; bu kadar açık ve nettir. Aziz milletim bu oyunu görsün. Bütün
bunlarla ilgili, 17-25 Aralık süreciyle ilgili maalesef değerli
milletvekillerinin hiçbirisi bu ekleri inceleyememiştir, bu fezlekeyi
okuyamamıştır. Bunlarla ilgili Meclis Başkanına başvurduğumuz zaman, efendim,
türlü türlü cevaplar verilmiştir ama bugünkü uygulamanız gösteriyor ki o günkü
yönetim doğrudan doğruya aziz milletimin
gözünden bu fezlekeleri kaçırmak için böyle fiilî bir durum yaratmıştır. Meclis
fiilî durumlarla değil, İç Tüzük, Anayasa ve teamüllerle yönetilir.
Dolayısıyla, bu yaklaşımınız karşısında değerli grupların da zannederim
söyleyecekleri hususlar vardır. Ondan sonra nasıl bir davranış şekli
benimseyeceğimiz hususunun da tezekkür edilmesi gayet açık ve nettir. 
Milletvekillerinin inceleme ve tetkikine açılmamış
fezlekeler konusunda milletvekillerinin irade beyanı kullanması da mümkün
olmadığına göre, buna göre de muhtemelen bu soruşturma önergesine ilişkin
uygulamanın da, Meclis Başkanlığının bu fiilî durumu ortaya koymasından dolayı
yapılan uygulamanın da fiilen olmadığı anlamına gelir. Meclis soruşturma
önergeleri de kadük olmadığına göre, bu Meclis soruşturma önergelerinin
ivedilikle tekrar gündeme getirilmesi gerektiği açık olmaktadır. 
Ben bunu ifade etmek istiyorum. 
BAŞKAN – Sayın Vural, teşekkür ediyorum. 
III.- OTURUM BAŞKANLARININ
KONUŞMALARI (Devam)
3.- Oturum Başkanı TBMM
Başkan Vekili Ahmet Aydın’ın, 17-25 Aralık süreciyle ilgili gizlilik kararı
bulunduğundan fezlekelerin ve eklerinin incelemeye açılmadığına ve cumhuriyet
savcılıklarınca yürütülen soruşturma sonuçlandıktan sonra Meclis soruşturmasına
konu dosyaların milletvekillerinin incelemesine açıldığına ilişkin konuşması 
BAŞKAN – Sayın Altay, size de söz vereceğim ama
öncelikle şunu ifade etmek istiyorum: Bir defa, tabii ki Meclis Başkanlık
Divanı, oturumu yöneten hangi arkadaş olursa olsun Anayasa ve İç Tüzük’e göre
tarafsız bir şekilde Meclisi yönetmek durumunda. O günkü Sayın Meclis Başkan
Vekili de -oturumu yöneten Başkan da- buna ilişkin açıklamalarını yapmış. Kaldı
ki iki dosya farklı ve önceki dosyaya ilişkin olarak üzerinde bir gizlilik kararı
olduğunu da ifade etmiştir. Bu bağlamda bir açıklama gereği hissediyorum: 
Sayın milletvekilleri, 24’üncü Yasama Döneminde, 19
Mart 2014 tarihli birleşimde 4 eski bakanla ilgili Türkiye Büyük Millet
Meclisine cumhuriyet savcılığınca gönderilen fezlekelerle ilgili hazırlanan 2
adet Başkanlık tezkeresi Genel Kurulda okutulmuş ancak dosyalar daha önceki
uygulamalardan farklı olarak milletvekillerinin incelemesine açılmamıştır.
Oturumu yöneten Meclis Başkan Vekili tarafından yapılan uygulamanın gerekçesi
“Söz konusu dosyaların devam etmekte olan başka bir hazırlık soruşturmasına
konu olduğu ve Ceza Muhakemesi Kanunu’nun 157’nci maddesi gereği gizliliği
devam ettiği için dosyaların incelemeye açılmadığı” şeklinde ifade edilmiştir. 
Başkanlığımıza,
bugün Genel Kurulun bilgisine sunulan dosyalarla ilgili olarak yürütülmekte
olan bir hazırlık soruşturması bilgisi ulaşmamıştır. Bu itibarla, teamül
doğrultusunda dosyaların incelemeye açılmasında da bir sakınca görülmemektedir.

Yine,
kaldı ki 24’üncü Dönemde hakkında Meclis soruşturması kurulan dosyalarla ilgili
cumhuriyet savcılıklarınca yürütülen soruşturmalar sonuçlandırıldıktan sonra
Meclis soruşturmasına konu dosyalar milletvekillerinin incelemesine de
açılmıştır. 
Konu
bundan ibarettir. İki farklı dosya vardır ve tamamen bir avukat, bir hukukçu
olarak aynı zamanda ifade ediyorum ki üzerinde “gizlilik” ibaresi olan bir
dosyanın açılması da mümkün değildir. 
Kaldı
ki bir başka hazırlık soruşturmasına da konu olan bu dosyanın o günün şartları
itibarıyla gizliliği devam ettiği için de milletvekillerinin incelemesine
açılmamış ancak Meclis soruşturmasına konu dosyalar daha sonradan cumhuriyet
savcılıklarıyla yürütüldükten sonra, sonuçlandırıldıktan sonra
milletvekillerinin incelemesine açılmıştır.
Teşekkür
ediyorum.
ENGİN
ALTAY (İstanbul) – Sayın Başkan…
BAŞKAN
– Buyurun Sayın Altay.
OKTAY
VURAL (İzmir) – Sayın Başkan, Anayasa ve İç Tüzük’ün verdiği yetkileri
cumhuriyet savcılığı kısıtlayamaz. Benim burada söz hakkımı, yetkimi savcılık
iradesi kısıtlayamaz. Ben burada…
BAŞKAN
– Efendim, yargı konusu olan bir hususta.
OKTAY
VURAL (İzmir) – …Meclis soruşturması yapmışım, adli tahkikat yapmıyorum.
Dolayısıyla, Türkiye Büyük Millet Meclisinin üzerinde sulh ceza hâkimliği ya da
başka bir hâkimlik olamaz. Bu milletin iradesi vardır.
BAŞKAN
– Mahkeme kararlarına hepimiz riayet etmek durumundayız.
OKTAY
VURAL (İzmir) – Böyle bir irade vardır. Yani milletin iradesinin üstünde mi
cüppeliler? (MHP sıralarından alkışlar) Bunu mu demek istiyorsunuz?
BAŞKAN
– Yargının bağımsızlığı, tarafsızlığı vardı hani Sayın Vural?
OKTAY
VURAL (İzmir) – Biz de egemenliği kullanan milletvekilleriyiz, buraya gelen her
türlü bilgi ve belgeyi inceleme hakkımız vardır. Bu da bu inceleme hakkımızın
yönetim tarafından gasbedildiğini gayet açıkça ortaya koyuyor. Meclis
soruşturma önergelerini incelemek ayrıdır, gizliliğini ihlal ayrıdır. Türkiye
Büyük Millet Meclisinde Meclis soruşturma komisyonu üyeleri incelerken
gizliliği ihlal mi etmiş oldular? 
BAŞKAN
– Efendim, zaten soruşturmalar sonuçlandıktan sonra açıldı bu.
OKTAY
VURAL (İzmir) – Bu bir yasama faaliyetidir. Yasama faaliyeti gizli olamaz. Yani
cumhuriyet savcılığı, şimdi Türkiye Büyük Millet Meclisi hakkında bu oturumla
ilgili gizlilik kararı aldığı zaman gizlilik kararı var, o bakımdan yayın
yapamıyor muyuz diyeceğiz? Öyle bir şey olabilir mi ya.
İDRİS
BALUKEN (Diyarbakır) – O ibareleri tutanaktan çıkarmanız gerekiyor.
BAŞKAN
– Sayın Başkanım, bugün zaten…
OKTAY
VURAL (İzmir) – Öyle şey olur mu ya.
BAŞKAN
– Sayın Vural, zaten bugün bilgiye sunduğumuz dosyalar “incelemeye açıldı” diye
ifade edildi, açıklandı.
OKTAY
VURAL (İzmir) – Hayır efendim, yok öyle bir şey.
BAŞKAN
– Şimdi, incelemek için bugün sunduğumuz…
OKTAY
VURAL (İzmir) – Bugün sunduğunuz dosyalar incelemeye açılmış. 
BAŞKAN
– Evet.
OKTAY
VURAL (İzmir) - Bakın, benim o gün sunduğum, o gün yaptığım itiraz, denetimle
ve… Ben bunu söylüyorum, diyorum ki bugüne kadarki teamül inceleme ve tetkikine
açılmıştır ama siz bunu yapmadınız diye söylüyorum.
BAŞKAN
– Bugün açılıyor. O gün de niçin açılmadığını o günkü oturumu yöneten başkan
vekili zaten ifade etmiş.
OKTAY
VURAL (İzmir) – Efendim, onların hiçbiri gerekçe değildir, öyle bir şey olamaz.
BAŞKAN – Nasıl gerekçe değil?
İDRİS
BALUKEN (Diyarbakır) – Onu tutanaktan çıkartmanız gerekir Sayın Başkan.
OKTAY
VURAL (İzmir) – Öyle bir şey olamaz. Savcılığın “gizlilik” ibaresi varmış, onun
için görüşmeyelim, iyi o zaman, konuşmayalım.
BAŞKAN
– Yargı kararlarını sonuçta…
OKTAY
VURAL (İzmir) – Ne yapacaksınız? Diyelim ki savcılığın MİT tırlarıyla ilgili
gizlilik şeyi var, burada bir değerli milletvekili çıktı, onunla ilgili konuşma
yapıyor, ne yapacaksınız, karartma mı yapacaksınız, Meclisi mi kapatacaksınız?
(AK PARTİ sıralarından “evet” sesi)
BARIŞ
YARKADAŞ (İstanbul) – “Evet.” diyor.
İDRİS
BALUKEN (Diyarbakır) – Sayın Başkan, o sözlerinizi geri almanız lazım. 
OKTAY
VURAL (İzmir) – Meclisi kapatacak, darbeci zihniyete bak, hâkimlik Meclisi
kapatacak.
İDRİS
BALUKEN (Diyarbakır) – Sayın Başkan...
BAŞKAN
– Sayın Altay önce söz istemişti, Altay’a verelim.
Sayın
Altay, buyurun.
VI.- AÇIKLAMALAR
(Devam)
16.- İstanbul Milletvekili
Engin Altay’ın, 17-25 Aralık süreciyle ilgili cumhuriyet savcılılıklarının
gönderdiği fezlekelerin ve eklerinin milletvekillerinin tetkikine açılmamasının
yanlış bir uygulama olduğuna ve bu konuyla ilgili Meclis soruşturması
önergelerinin tekrar gündeme getirilmesi gerektiğine ilişkin açıklaması
ENGİN
ALTAY (İstanbul) – Benim sesim Oktay Bey kadar gür değil, şunu açıverseler daha
iyi olur Sayın Başkan uygun görürseniz.
Şimdi,
Sayın Başkan, ne kadar zor ve çaresiz bir hâl içinde olduğunuz, inanın,
yüzünüze bile yansıyor.
BAŞKAN
– Çaresiz değiliz. Kusura bakmayın, öyle bir algı operasyonu yapmayın, ben ne
yaptığımı çok iyi biliyorum. 
ENGİN
ALTAY (İstanbul) – Hayır, hayır, savunmaya çalıştığınız şeye kendinizin de
inanmadığı en azından yüzünüze yansıdı, önce bunu bir söylemem lazım; birincisi
bu. (CHP sıralarından alkışlar)
Bunu
açma imkânı yok mudur Sayın Başkanım? Her hâl ve şartta ayaktayız.
Sayın Başkan, 17 ve 25 Aralık soruşturmalarıyla ilgili
evraklar o dönemin Meclis Başkanı Sayın Cemil Çiçek’in şahsına gelmedi; Türkiye
Büyük Millet Meclisinin 550 sayın üyesinin bilgi, ilgi, dikkatine ve bu
çerçevede bir işlem yapılmasına yönelik olarak geldi. Şimdi, bu noktada, bugün
İsmail Kahraman’ın uygulaması ile o gün Cemil Çiçek’in uygulaması arasındaki
durum için şu söylenebilir: Aslında ha Cemil Çiçek ha İsmail Kahraman. O gün
Türkiye Büyük Millet Meclisinin iradesini hiçe sayan, saygısızlık yapan,
gasbeden, dolayısıyla 78 milyona saygısızlık yapan, 78 milyonu hiçe sayan irade
de AK PARTİSİ, Adalet ve Kalkınma Partisi, AKP iradesidir; bugün işin doğrusunu
yapan da o iradedir. Bu, AKP için bir ayıptır, bir utanç vesilesidir.
VEYSİ KAYNAK (Kahramanmaraş) – Hayır.
ENGİN ALTAY (İstanbul) – Evet.
Gerçekten Cemil Çiçek’in şahsi kararı değildi, tıpkı
bugün İsmail Kahraman’ın da şahsi kararı olmadığı gibi. Kaldı ki, sizin
savunmanızda söylediğiniz Anayasa 138 “Yargı yetkisinin kullanılması bakımından
Türkiye Büyük Millet Meclisinde görüşme yapılamaz.” demiştir. Dolayısıyla, bu
işte Türkiye Büyük Millet Meclisinin sadece Başkanı bilecek, üyeleri bilmeyecek
diye bir mantık olamayacağına göre, o dönemin Meclis Başkanı Sayın Cemil Çiçek,
buradaki, başta AK PARTİ’li milletvekilleri olmak üzere, bütün Parlamentoyu oluşturan
yüce milletin kıymetli temsilcilerinin hakkını gasbetmiştir. Bu
milletvekillerinin tamamını yok saymıştır, hiçe saymıştır, daha vahim olmak
üzere, Türkiye Büyük Millet Meclisine saygısızlık yapmıştır. Bu şunu da
doğurur: 17 ve 25 Aralık soruşturmalarının yeniden, sil baştan Türkiye Büyük
Millet Meclisinde ele alınması hepimiz için, sadece muhalefet için değil,
iktidar partisinin çok sayın milletvekilleri için de bir zorunluluk hâline
gelmiştir. (CHP sıralarından alkışlar)
Buradan hem tutanaklara geçiriyorum hem Başkanlık
Divanına hem Genel Kurula sesleniyorum: Türkiye Büyük Millet Meclisi, kendisine
yapılan bu saygısızlığa, bu hiçe saymaya, bu hak gasbına karşı el birliği
yaparak 17 ve 25 Aralığı yeniden ortaya koymalıdır.
Teşekkür ederim. (CHP sıralarından alkışlar)
İDRİS BALUKEN (Diyarbakır) – Sayın Başkan…
NURETTİN CANİKLİ (Giresun) – Sayın Başkan…
BAŞKAN – Sayın Baluken, buyurun.
BÜLENT YENER BEKTAŞOĞLU (Giresun) – Bir yolsuzluk
haftası ilan edelim.
17.- Diyarbakır Milletvekili
İdris Baluken’in, 17-25 Aralık süreciyle ilgili cumhuriyet savcılılıklarının
gönderdiği fezlekelerin ve eklerinin milletvekillerinin tetkikine açılmamasının
yanlış bir uygulama olduğuna ve bu konuyla ilgili Meclis soruşturması
önergelerinin tekrar gündeme getirilmesi gerektiğine ilişkin açıklaması
İDRİS BALUKEN (Diyarbakır) – Teşekkür ediyorum Sayın
Başkan.
Sayın
Başkan, 17-25 Aralık yolsuzluk soruşturmasıyla ilgili bu Mecliste maalesef
iktidar partisi eliyle bir aklama faaliyetinin yürütüldüğünü bütün Türkiye
kamuoyu biliyor. O dönem, bu mevcut yolsuzluklar ortaya çıktığı zaman burada
bir araştırma komisyonun hızla kurulması ve konuyu incelemesiyle ilgili
talepler maalesef reddedilmişti. İktidar partisinin sayısal çoğunluğuna
güvenilerek bu yolsuzlukların üstünün örtülmesiyle ilgili bir siyasi tutum
ortaya konmuştu. Ancak daha sonra kamuoyundan yükselen tepkiler ve giderek dış
kamuoyunda da bu yolsuzluklarla ilgili ciddi bir gündemin oluşması üzerine,
Meclis Genel Kurulunda tartışılan bir soruşturma önergesi üzerine bir soruşturma
komisyonu kurulmuştu. Maalesef, bu soruşturma komisyonunun yürütmüş olduğu
bütün çalışmalar 17-25 Aralık yolsuzluklarını, hırsızlıklarını açığa çıkarma
değil, tam tersine üstünü örtme girişimi olarak tarihe, kayıtlara geçmiştir.
Öncelikle bunu ifade edelim. 
Tabii,
bu aklama faaliyetlerine Meclis Başkanının ya da Meclis Başkanlık Divanının bir
şekilde dâhil edilmiş olması hiçbir şekilde kabul edilemez. Soruşturma
Komisyonunu ilgilendiren bir konuyla ilgili, cumhuriyet tarihinin en büyük
yolsuzluk ve hırsızlık iddialarıyla ilgili bir olayla alakalı olarak
milletvekillerinin bilgi edinme haklarının Meclis Başkanı tarafından
gasbedilmesi başlı başına bir garabettir. Şimdi, bu garabetin sizin
tarafınızdan bir savcının Meclise göndermiş olduğu bir yazı üzerine
gerekçelendirilmiş olması da ikinci ve daha vahim olan bir garabettir çünkü
şöylesi bir durum ortaya çıkıyor: Meclisi, Parlamentoyu, halkın iradesini yargı
vesayetine almanın yolunu açıyor. Bundan sonra, buradaki herhangi bir konuyla
ilgili herhangi bir cumhuriyet savcısı yazı yazarak milletvekillerinin bilgi
edinme hakkını ve burada sağlıklı bir tartışma yürütme, Meclisin sağlıklı bir
sonuç çıkarma hakkını gasbetmek isteyecektir. O nedenle, demin kullanmış
olduğunuz ibarelerin tutanaktan çıkarılması gerekiyor. 
Darbe anlayışları, vesayet anlayışları salt militarist
birtakım kurumların Parlamento üzerine kurmuş olduğu tahakkümlerle ifade
edilemez. Siz de belirttiniz: Eğer Türkiye’de kuvvetler ayrılığı varsa, yargı,
yürütme ve yasamanın kendi alanını ilgilendiren konularla ilgili bir
bağımsızlığı varsa burada yasama organını yargının tahakkümü altına alacak olan
bir gerekçeyi Meclis Genel Kurulunda sunamazsınız. O nedenle, ileride emsal
olmaması adına da bu kullanmış olduğunuz cümlelerin tutanaktan çıkarılması,
17-25 Aralıkla ilgili Meclis Başkanı ve Başkanlık Divanının tutumlu
tavırlarından dolayı da bir kez daha Türkiye Büyük Millet Meclisinde
güncellenmesi gerektiğini düşünüyoruz.
Teşekkür
ederim.
BAŞKAN
– Buyurun Sayın Canikli.
18.- Giresun Milletvekili
Nurettin Canikli’nin, 17-25 Aralık süreciyle ilgili gizlilik kararı
bulunduğuna, cumhuriyet savcılıklarınca yürütülen soruşturma sonuçlandıktan
sonra belge ve bilgilere ulaşamama gibi bir durumun söz konusu olmadığına ve bu
konuda Anayasa ile hukuka uygun işlem yapıldığına ilişkin açıklaması
NURETTİN
CANİKLİ (Giresun) – Teşekkür ederim Sayın Başkanım.
17-25
Aralık olayları çok uzun bir zaman -hatta yıllar diyebileceğimiz- dilimi
içerisinde belki de Türk siyasi tarihinde en çok tartışılan konulardan bir tanesi
oldu.
Öncelikle, işin hukuki boyutunu biraz önce Sayın Başkan
siz ifade ettiniz. Ayrıca, yani bir gizlilik kararı var ama buna rağmen biz
biliyoruz ki, bütün o iddialarla ilgili tüm metinlerin, yine iddialarla ilgili
–tırnak içerisinde söylüyorum, iddialarla ilgili- tüm konuşmaların, “tape”lerin
hepsinin herkes tarafından bilindiği, servis edildiği ve ellerinde bulunduğunu
biliyoruz. Yani, o gizlilik kararına rağmen o dosya münderecatı gizli
kalmamıştır, hepsi, siyasi parti grupları da dâhil olmak üzere, herkesin
rahatlıkla ulaşabileceği bir konuma getirilmiştir. Dolayısıyla, buradan yola
çıkarak, yani o uygulama nedeniyle o iddialarla ilgili bilgi ve belgelere
ulaşılamamıştır. Resmî olarak, resmî kanaldan ulaşılamamıştır ama bu bütün
topluma servis edilmiştir, bunu da biliyoruz; bütün belgeler, bütün bilgiler,
bütün “tape”ler. Yani şunu anlatmaya çalışıyorum: O değerlendirmeyi yapanlar, o
konuda görüş, kanaat belirtenler bu bilgilerden rahatlıkla, özgürce
düşüncelerini ifade edebilmeleri açısından bir mahrumiyet yaşamamışlardır, o
bilgilere ulaşamama gibi bir durum, o belgelere ulaşamama gibi bir durum söz
konusu olamamıştır. Dolayısıyla, konuşulmadık hiçbir şey kalmamıştır,
bilinmeyen hiçbir şey yoktur.
Şimdi,
biraz önce ifade edildi, bütün bu iddiaların AK PARTİ çoğunluğu tarafından
kapatıldığı, ortadan kaldırıldığı ve örtbas edildiği şeklinde. Bugün, yeni
değil, daha önce de sık sık gündeme gelen ifadeler biraz önce söz konusu oldu.
Şimdi, bir sistem var, bir düzen var; bir iddia olduğu zaman işte, bakanlarla
ilgili, nasıl yürütüleceği Anayasa’mızda belli harfiyen, hangi aşamada kim
neler yapmaya yetkili, nasıl soruşturulacak, bu soruşturma nasıl olacak, nasıl
Yüce Divana gönderilecek ya da gönderilmeyecek, oylama biçimi, hepsi belli. Ve
soruşturma komisyonu da biliyorsunuz bir yargı yetkisi kullanıyor… 
OKTAY
VURAL (İzmir) – Yargı yolunu açıyor, yargı.
NURETTİN
CANİKLİ (Giresun) - …yargı gibi bu işlemleri yerine getiriyor.
Sonuç
itibarıyla, Anayasa’mızda bu tür iddialar söz konusu olduğunda nasıl yürütülmesi
gerekiyorsa ona uygun bir şekilde, harfiyen ona uygun bir şekilde bu işlemler
yürütülmüştür. Burada herhangi bir itiraz var mı? Yok. Yani komisyonların
kurulması, komisyonların karar alma biçimi, çalışma biçimi vesaire. Denilen şu:
“Efendim, AK PARTİ’nin çoğunluğu var ve çoğunluğunu kullanarak Yüce Divana
gidilmesi engellendi ve bu şekilde kapatıldı.” 
Değerli
arkadaşlar, eğer usulüne uygun, yönteme uygun, hukuka uygun, Anayasa’ya uygun
bir şekilde bir işlem yapılıyorsa bunun sonucunda ortaya çıkacak olan kararın
yasa dışı, hukuk dışı olduğunu hiç kimse söyleyemez, böyle bir iddiada
bulunamaz. Yani eleştirebilirsiniz, kanaatinizi söyleyebilirsiniz; o ayrı bir
konu ama sonuç itibarıyla, bugün ya da yarın, geçmişte, bizden önce, bizden
sonra böyle bir konu gündeme geldiğinde yine aynı yöntemle soruşturulacak, yine
aynı şekilde oluşturulacak soruşturma komisyonları tarafından, yine iktidar
partisinin ya da çoğunluğu sağlayan partinin ağırlıkta olduğu bir soruşturma
komisyonu tarafından yapılacak bu işlemler; orada oylamalar yapılacak, aynı,
usulüne göre yapılacak. Dolayısıyla, bunun başka alternatifi yok, alternatifi
yok.
ENGİN
ALTAY (İstanbul) – Yani “Yine aklarız.” diyorsunuz.
NURETTİN
CANİKLİ (Giresun) – Bakın, “bizden önce” diyorum, bizden sonrasını örnek için
söylüyorum. Dolayısıyla, burada “aklama” ifadesi ne hukukidir ve kesinlikle
gerçeği yansıtmamaktadır, doğru da değildir… 
İDRİS
BALUKEN (Diyarbakır) – Niye Yüce Divana göndermediniz? Yüce Divana
gönderseydiniz, neden korktunuz?
BAŞKAN
– Teşekkürler Sayın Canikli.
NURETTİN
CANİKLİ (Giresun) - …bunun başka alternatifi yoktur. (CHP sıralarından
gürültüler) Arkadaşlar, izin verin, bakın, lütfen… Kanaatimizi söylüyoruz
burada, düşüncelerimizi ifade ediyoruz tıpkı sizler gibi. Yani buna
katılırsınız, katılmazsınız; o ayrı bir konu ama kanaatlerimizi izin verirseniz
paylaşalım burada, tabii, tamamlayalım.
Dolayısıyla,
burada, bütün arkadaşlarımız, tıpkı geçmişte diğer siyasi partilerin iktidarda
olduğu, başka bir siyasi partinin iktidarda olduğu dönemlerde kurulan
soruşturma komisyonları gibi ve gelecekte de yine aynı şekilde kurulacak
soruşturma komisyonları gibi, hangi hassasiyetle, hangi kaygıyla, hangi ahlaki
değerlerle karar veriyorsa, vermişse, aynı şekilde 17 ve 25’e ilişkin de
soruşturma komisyonu aynı mantıkla, aynı hassasiyetle karar vermiştir; arada
hiçbir fark yoktur… 
AYTUĞ
ATICI (Mersin) – “Beni yargılayın.” diye yalvarıyordu. 
NURETTİN
CANİKLİ (Giresun) – Çünkü kural Anayasa’da belirtilmiştir, kural bellidir,
kural aynıdır. Dolayısıyla, yapılan hukukidir, hukuki olarak yapılmıştır. 
İşin
bir başka boyutu…
BAŞKAN
– Sayın Canikli, bitirelim, konu uzadı.
NURETTİN
CANİKLİ (Giresun) – Tamamlıyorum Sayın Başkan.
Bakın,
hepsi iddiadır. Bir defa bunu hukukun en temel kuralı olarak iddia olarak almak
durumundayız. 
AYTUĞ
ATICI (Mersin) – İddiaların araştırılması için Yüce Divana göndermeniz
gerekirdi.
NURETTİN
CANİKLİ (Giresun) – Anayasa’da böyle bir iddianın hangi usule göre
soruşturulması gerekiyorsa, o usule göre, en ufak bir usul hatası yapmadan
soruşturma da tamamlanmıştır, olay budur.
İkincisi,
bakın… 
ALİ
ÖZCAN (İstanbul) – Hırsızı savunma!
BARIŞ
YARKADAŞ (İstanbul) – Niye kaçtınız yargıdan?
NURETTİN
CANİKLİ (Giresun) – Lütfen…
Siyasi
açıdan da bu konu bugüne kadar hiç konuşulmadığı kadar konuşulmuştur, başka
hiçbir konu bugüne kadar ayrıntılı bir şekilde, siyasi olarak… Seçim döneminde,
seçim meydanlarında, Mecliste, dışarıda, içeride sayısız kereler, grup
toplantılarında konuşulmuştur, konuşulmuştur, konuşulmuştur, gündeme
getirilmiştir. Yani işin siyasi boyutunu söylüyorum, bakın, hukuki boyutunu
biraz önce ifade etmeye çalıştım, işin siyasi boyutunu söylüyorum…
BAŞKAN
– Sayın Canikli, teşekkür ediyorum.
NURETTİN
CANİKLİ (Giresun) – Sayın Başkan, lütfen…
(Mikrofon
otomatik cihaz tarafından kapatıldı)
BAŞKAN
– Teşekkür ediyorum, bitirelim.
NURETTİN
CANİKLİ (Giresun) – Sayın Başkan, bir dakika… Sözlerimi tamamlayayım Sayın
Başkan.
…siyasi
olarak da gündeme getirilmiştir, her yerde tartışılmıştır ve milletimizin
takdirine sunulmuştur. 
AYTUĞ
ATICI (Mersin) – Ya, bıraksaydınız da aklansalardı, niye engellediniz?
BARIŞ
YARKADAŞ (İstanbul) – Bıraksaydınız aklansalardı Sayın Canikli.
NURETTİN
CANİKLİ (Giresun) – Milletimizin takdirine sunulmuştur ve milletimiz de
takdirini kullanmıştır, takdirin nasıl olduğunu da 1 Kasım seçim sonuçları
ortaya koyuyor.
Hepinize
teşekkür ediyorum.
Saygılar
sunuyorum.
BAŞKAN
– Teşekkürler Sayın Canikli.
OKTAY
VURAL (İzmir) – Sayın Başkan…
ENGİN
ALTAY (İstanbul) – Sayın Başkan…
BAŞKAN
– Sayın Altay, herkes meramını ifade etti bence…
ENGİN
ALTAY (İstanbul) – Sayın Başkan, hayır.
Şimdi
Türkiye Büyük Millet Meclisinde hiç yapılmaması gereken tek bir şey var, o ne
diye size sorulsa eminim ki “Usul hatası” dersiniz. 
Esasta
herkes her şeyde hata yapabilir, ama kanun koyucu yerde usul hatası olmaz.
Ortada çok açık bir Türkiye Büyük Millet Meclisi Başkanlığının -şu anki oturumu
yöneten Başkanlığı kastetmiyorum- hatanın da ötesinde bir usul yanlışı var.
Bundan sonraki süreçlerde de Türkiye Büyük Millet Meclisinin itibarına halel
getirmemek bakımından, siyasi partilerin Meclisin kürsüsünden bu konuyla ilgili
bir değerlendirme yaparak, belki bir ortak noktada da buluşulmak suretiyle,
Türkiye Büyük Millet Meclisini bu ayıptan kurtarmak maksadıyla bir usul
tartışması açılmasını arz ve teklif ediyorum.
BAŞKAN
– Sayın Altay, öncelikle şunu ifade edeyim: Şimdi, en az kürsüde yapacağınız
konuşma kadar her bir grup başkan vekili arkadaşımız meramını ifade etti.
ENGİN
ALTAY (İstanbul) – Benim sesimi duymuyorlar, arkadakilerin hiçbiri duymuyor.
İDRİS
BALUKEN (Diyarbakır) – Usul tartışması açmak başka bir şey. 
BAŞKAN
– Kaldı ki usul tartışması gündeme davettir. 
ENGİN
ALTAY (İstanbul) – Sadece gündeme davet değil Sayın Başkan. 
BAŞKAN
– Geçmişe ait olan bir konuya ilişkin olarak, bunun üzerinden fikir yürütülerek
burada çalışmaları akamete uğratmayalım.
Bakın,
her biriniz fikrinizi söylediniz. Ben hepinize teşekkür ediyorum. Takdir
kamuoyunun olacaktır.
ENGİN
ALTAY (İstanbul) – Söyleyemedik daha, söyleyeceğimiz bir sürü şey var.
BAŞKAN
– Şimdi, değerli arkadaşlar, sayın milletvekilleri…
OKTAY
VURAL (İzmir) – Efendim, usul tartışması açılması gerekiyor çünkü Meclisin
çalışma usulüyle ilgili daha önceki uygulamanın…
BAŞKAN
– Çalışma usulünde problem yok. 
ENGİN
ALTAY (İstanbul) – Var.
BAŞKAN
– Sayın Vural, çalışma usulünde problem yok. Zaten, sizin arzu ettiğiniz
neticeyi bugün ifade ediyoruz, olması gerektiği gibi.
OKTAY
VURAL (İzmir) – Efendim, biz zaten usulle ilgili… Bu durumda bir usul
tartışmasıyla, Meclisin, daha sonraki keyfî uygulamalar açısından bu usulü
belirlemesinde fayda vardır. Usulüne aykırı davranışın…
BAŞKAN
– Sayın Vural…
OKTAY
VURAL (İzmir) – Bu yönde bir usul tartışması yapılması gerekiyor çünkü benim bu
konuda yargıya başvurduğum zaman belli bir konuda usul tartışması yapıldığını
ifade ederek farklı noktaya çekerek bir savunma gerçekleştirilmiştir. Bu
durumda bu usul tartışması bu açıdan da hukuki açıdan bizim Türkiye Büyük
Millet Meclisinde kullandığımız en önemli konudur. Bu bakımdan bu usulünüzle
ilgili, bu usulle ilgili daha önceki yapılan uygulamalarınızla farklılık
konusunda…
BAŞKAN
– Usulümüzde bir problem yok ama Sayın Vural.
ENGİN
ALTAY (İstanbul) – Sizin usulünüzde yok, Başkanlığın usulünde var.
OKTAY
VURAL (İzmir) – …usul tartışması açılmasının faydalı olduğunu düşünüyorum. Ben,
usul tartışması açacağınız zaman lehinde söz almak istiyorum.
ENGİN
ALTAY (İstanbul) – Aleyhte söz talep ediyorum.
İDRİS
BALUKEN (Diyarbakır) – Aleyhte.
NURETTİN
CANİKLİ (Giresun) – Lehte Sayın Başkanım.
BAŞKAN
– Şimdi, Sayın Vural, sıkıntı şurada: Bizim yaptığımız uygulama burada
dosyaların tetkike açılması. Yani, sizin arzu ettiğiniz neticeyi doğuran
usulüne uygun bir işlem yapıyoruz burada. Bu işlem üzerinden usul tartışması
açmak… Daha sonra başka bir konu için gene konuşalım, mutlaka olacak. Arzu ederseniz…
OKTAY
VURAL (İzmir) – Ama bundan önceki uygulama…
İDRİS
BALUKEN (Diyarbakır) – Bu geçmişi ilgilendiren bir durum değil Sayın Başkan. 
BAŞKAN
– Bakın, arkadaşlar, burada doğru bir işlem yapalım, yoksa usul tartışmasından
kaçtığım için değil. Veririm ancak…
OKTAY
VURAL (İzmir) – Efendim, bundan önceki uygulamayla farklılık arz ettiği için,
bu uygulamanızın yerleşik hâle gelmesini teminen…
BAŞKAN
– Zaten yerleşik hâlde. 
OKTAY
VURAL (İzmir) – …burada usul tartışmasının açılması gerektiğini düşünüyoruz. 
BAŞKAN
– Ama bu uygulamada bir problem yok ki. Bu uygulama, İç Tüzük’e, teamüllere
uygun bir uygulama. Dolayısıyla, bakın, istirham ediyorum Sayın Başkanlar,
beraber çalıştık orada, biliyorum, sizin…
ENGİN
ALTAY (İstanbul) – Sunuşlardan çekin bu yazıyı, usule gerek kalmaz. 
BAŞKAN
– Bu yazı, incelemeye açılmasına dönük. Sizin arzu ettiğiniz neticeyi doğuran,
usulüne uygun bir işlem bu. 
ENGİN
ALTAY (İstanbul) – Efendim, arzu ettiğimiz oldu da geçmişin günahı ne olacak? 
NURETTİN
CANİKLİ (Giresun) – Bu sadece bir sunuştur Sayın Başkan, sadece okuttunuz. 
BAŞKAN
– Usulüne uygun, bunu çekmeye gerek yok ki. Okundu, bilgilerinize sunuldu bu. 
İDRİS
BALUKEN (Diyarbakır) – Burada geçmişe dair bir usul hatası diyerek bunun,
bundan sonraki süreçte ortaya çıkacak yanlışların önünü açamazsınız. Sizin her
bir cümleniz, kullandığınız her bir kelime tutanaklara geçiyor. 
BAŞKAN
– Doğrudur Sayın Baluken. 
MUSA
ÇAM (İzmir) – Sayın Başkan, usul tartışmasını aç kurtul! 
İDRİS
BALUKEN (Diyarbakır) – Burada bir savcının yazmış olduğu yazı üzerine bu
fezlekelerin, fezleke dosyalarının milletvekillerine kapatıldığını
gerekçelendiren bir tutumunuz bundan sonraki süreç için de Meclisin
çalışmasıyla ilgili çok ciddi bir sıkıntıyı da beraberinde getirecektir. 
BAŞKAN
– Sayın Baluken, sizin bahsettiğiniz konu 24’üncü Döneme ait bir konu. 
İDRİS
BALUKEN (Diyarbakır) – Sayın Başkan, bundan sonraki süreçleri de
ilgilendiriyor. 
BAŞKAN
– O konuyla ilgili fikirler yürütüldü. Şu anda Meclis, gündemine hâkim bir
şekilde, usulüne uygun devam ediyor. Yani, bizim yapacağımız usul tartışması
usulsüzlük olur şu aşamada çünkü usule davet ediyorsunuz, usulü zaten
uyguluyoruz. 
İDRİS
BALUKEN (Diyarbakır) – Hayır, hayır… Sayın Başkan, bugünkü konuşmalarınıza
bakarak, bugünkü tutanaklara bakarak önümüzdeki oturumlarda da bu tarz
usulsüzlüklerin önü açılmış olur. Dolayısıyla, bu konuda bir usul tartışması
açmaya ihtiyaç vardır. 
NURETTİN
CANİKLİ (Giresun) – Sadece bir okutma söz konusu Sayın Başkan. Siz sadece bir
sunuşu okuttunuz, başka bir şey yapmadınız. Bir usul de yok aslında ortada.
Yani, konu Meclis Başkanlığıyla alakalı bir olaydır. 
MEHMET
NACİ BOSTANCI (Amasya) – Varsayım üzerine tartışma açılmaz, varsayım üzerine
olmaz. 
İDRİS
BALUKEN (Diyarbakır) – Varsayım değil ya! 
OKTAY
VURAL (İzmir) – Sayın Başkan, tutumunuzun lehinde istiyoruz. 
BAŞKAN
– Sayın Grup Başkan Vekilleri, bakın, ben hepinizden istirham ediyorum. Lütfen…
Bakın, bu ilk nöbetimiz ve ilk günümüz, sizinle daha çok beraber çalışacağız.
Emin olun, şu Anayasa’yı, İç Tüzük’ü en adil bir şekilde ne güzel uyguladığımı
da göreceksiniz. Yeri geldiğinde, pekâlâ, sizlerin söz hakkını hiç kesmedim.
Bakın, yerinizden altı dakika konuştunuz her biriniz, usul tartışması olsaydı
üç dakika olacaktı. 
ENGİN
ALTAY (İstanbul) – Sayın Başkan, Sayın Canikli yarım saat konuştu. 
OKTAY
VURAL (İzmir) – Hatta siz uyarmak zorunda kaldınız, Sayın Canikli’yi uyardınız.

BAŞKAN
– Yerinizden defalarca da konuşuldu. Kaldı ki ben Meclis teamüllerine uymak,
Meclis geleneklerine uymak ve İç Tüzük’e uymak durumundayım.
İDRİS
BALUKEN (Diyarbakır) – Başkanım, usul tartışmasını açmaktan niye imtina
ediyorsunuz?
BAŞKAN
- Şu andaki usul tartışmasında bir usule aykırılık olmadığı için… 
İDRİS
BALUKEN (Diyarbakır) – Ama üç siyasi partinin usul tartışması açılması talebi
var.
BAŞKAN
– Çünkü, biz, 24’üncü Dönemdeki bir konuyu getirip, bugün pişirip bununla
ilgili bir usul tartışması açmak istiyoruz…
OKTAY
VURAL (İzmir) – Sayın Başkan, Türkiye Büyük Millet Meclisinin… 
ENGİN
ALTAY (İstanbul) – Biz gidelim buradan o zaman. Üç siyasi partinin böyle bir
talebine… Zaten İç Tüzük bu konuda bir inisiyatif bırakmamış.
İDRİS
BALUKEN (Diyarbakır) – Yani illa ki AKP’den mi usul tartışması açtırmak
gerekiyor?
BAŞKAN
– Sayın Başkanlar, birleşime on dakika ara veriyorum, bir çay molasına da davet
ediyorum sizi. 
Kapanma Saati: 16.33
İKİNCİ
OTURUM
Açılma
Saati: 16.58
BAŞKAN:
Başkan Vekili Ahmet AYDIN
KÂTİP
ÜYELER: İshak GAZEL (Kütahya), Ali Haydar HAKVERDİ (Ankara) -----0-----
BAŞKAN – Sayın milletvekilleri,
Türkiye Büyük Millet Meclisinin 11’inci Birleşiminin İkinci Oturumunu açıyorum.
ENGİN ALTAY (İstanbul) – Sayın
Başkan…
BAŞKAN – Buyurun Sayın Altay.
ENGİN ALTAY (İstanbul) – Sayın
Başkan, yaklaşık kırk beş dakikadır Türkiye Büyük Millet Meclisi Genel
Kurulunda yapılan tartışmalar ve bu tartışmalar esnasındaki tutumunuz usul
tartışmasına muhtaçtır; tartışma talep ediyor, aleyhte söz istiyorum efendim.
OKTAY VURAL (İzmir) – Efendim,
uygulamanın lehinde söz istemiştim.
MEHMET NACİ BOSTANCI (Amasya) –
Lehte…
İDRİS BALUKEN (Diyarbakır) – Aleyhte…
BAŞKAN – Meclis soruşturmasına konu
olabilecek, Başkanlığa intikal eden dosyanın bilgiye sunulması uygulaması
hususunda usul görüşmesi talebi olmuştur. Uygulamanın lehinde ve aleyhinde
ikişer milletvekiline üçer dakika söz vereceğim.
Lehte Oktay Vural.
Buyurun Sayın Vural.
VIII.- USUL HAKKINDA
GÖRÜŞMELER
1.- Meclis Başkanlığının,
Meclis soruşturmasına konu olabilecek dosyaların milletvekillerinin tetkikine
açılması konusundaki uygulamalarının Anayasa ve İç Tüzük hükümlerine uygun olup
olmadığı hakkında
OKTAY VURAL (İzmir) – Teşekkür ederim
Sayın Başkan.
Aziz
vatandaşlarımız, aslında tartışma şundan kaynaklandı: Bundan önce 4 Bakanla
ilgili fezlekeler Türkiye Büyük Millet Meclisi Genel Kuruluna gelmişti ama
maalesef Meclis Başkanlığı bu fezleke ve eklerini milletvekillerinin tetkikine
ve incelemesine açmamıştı. Oysa, bugün, Sayın Başkan bir başka eski bakanla
ilgili fezleke ve eklerini inceleme ve tetkike açıyor. Bizim sorumuz şu: Madem
öyle açacak idiyseniz 17-25 Aralıkla ilgili fezleke ve eklerini neden açmadınız
milletvekillerine? Milletvekillerine bu fezleke ve eklerini açmayarak hem
Meclis soruşturma önergesi vermesini engellediniz hem de değerli
milletvekillerini bu fezleke ve eklerini inceleyerek karar vermesini sağlayacak
bilgiden yoksun bıraktınız. Bu da ortaya koyuyor ki Sayın Başkanın bu davranışı
Meclis teamüllerine, çalışma usullerine ve milletvekillerinin egemenlik
yetkilerinin kullanılmasına uygundur. Eğer bu uygun ise daha önceki yanlıştır
çünkü ben bu konuda Türkiye Büyük Millet Meclisi Başkanlığına yazıyla
başvurdum. Türkiye Büyük Millet Meclisi Başkanlığına “Bugüne kadar teamüller
uyarınca milletvekili inceleme ve tetkikine açılırken bu fezlekeleri açmadınız,
bana açın.” dedim. Reddettiler. Bunun üzerine Ankara idare mahkemesine
başvurdum.
Bununla
ilgili yapılan uygulama, tamamen Meclis faaliyetlerini engelleme uygulaması
olmuştur. Türkiye Büyük Millet Meclisine gelen bu evrakların muhakkak surette
milletvekillerinin incelemesine açılması gerekmektedir. Bunun gizlilikle
alakası olamaz. Milletvekillerinin bir şeyi incelemiş olması gizlilik ihlali
değildir. Milletvekillerinin inceledikleri evrakı diğerleriyle paylaşması
hâlinde gizlilik ihlali olabilir. Bu bakımdan, bu bir denetim yoluydu, Anayasa
ve İç Tüzük gereğince milletvekiline verilen denetim hakkı yok edilmiştir.
Fiilî durumda zaten bu fezlekelerin başına gelen pişmiş tavuğun başına gelmedi
yani. Fezlekeler gitti, geldi; 35 klasör 10 klasöre indi, okundu, okunmadı; o
kadar çok badireler atlattık ki karşımıza gelen fezlekenin ne olduğunu bile bilmiyoruz.
Bununla ilgili gerçekten fiilî olarak Meclis iradesinin teşekkülünü engelleyen
fiilî bir uygulama vardır. 
Onun
için, Sayın Başkan, bu uygulamanız önemlidir. Bu uygulamanızla Meclis
Başkanlığına gelen fezleke ve eklerini milletvekillerinin incelemesine açması
Meclis Başkanlığının görevidir. Bu, görevi ihmalin ötesinde, görevi kötüye
kullanmaya kadar götürebilir. Fiilen benim bu konuda bilgi edinme hakkımı,
denetim yollarıyla bilgi edinme hakkımı engelleyemezsiniz. Başkanın bu
uygulaması, bundan önce 17-25 Aralık ve fezlekelerle ilgili uygulamanın
milletvekillerinin denetim hakkını gasbettiğini, bilgi edinme hakkını ortadan
kaldırdığını ve bu yönüyle fiilî olarak 17-25 Aralık soruşturmasına bir
karartma uygulandığının da tescilidir.
Ben
Sayın Başkanın bu uygulamasının doğru olduğunu ifade ediyorum. Bu uygulamanın
Meclisin çalışma usulü olarak bundan sonraki dönemlerde benimsenmesi, bundan
önceki uygulamanın bu şekilde tezahür etmiş olmasının hukuki sonuçlarının da
daha sonra değerlendirilmesi gerektiğini düşünüyorum. 
Saygılarımı
arz ediyorum. 
BAŞKAN
– Teşekkürler Sayın Vural. 
Aleyhte
Sayın İdris Baluken.
Buyurun
Sayın Baluken. 
İDRİS
BALUKEN (Diyarbakır) – Teşekkür ediyorum. 
Sayın
Başkan, değerli milletvekilleri; ben de hepinizi saygıyla selamlıyorum. 
Öncelikle
yerimden söz isterken de bir hususu dile getirdim. Bu 17-25 Aralık dosyalarıyla
ilgili AKP Grubunun müthiş bir korkusu var. Yani, ne zaman bu konuyla ilgili
bir söz açılsa, Meclis bu konuyla ilgili bir çalışma yürütmeye kalksa, AKP
Grubunda büyük bir panikle hemen bu olayın üzerini örtme ve gündemi farklı yere
çekme arayışı oluyor. 
Şimdi,
bugün ifade edilen şey son derece net. Geçmişe dair burada, Mecliste usulsüz
bir işlem yapılmış. Bir savcı Meclise fezlekeyle ilgili dosyaları gönderdiği zaman
milletvekillerinin tamamının o dosyaları inceleme ve ona göre kendi denetim
yetkilerini kullanma hakkı var. Örneğin, ben o 4 bakanla ilgili bir soruşturma
önergesi hazırlamayı düşünüyorum. Bu soruşturma önergesiyle ilgili bilgilere
ulaşabilmem için o dosyalardaki bilgilerin tamamının benim ulaşımıma,
ulaşabilmeme açık olması gerekiyor. Savcı Meclise gönderdikten sonra siz burada
gizlilik kararı üzerinden milletvekillerinin iradesini gasbeden bir tutum
ortaya koyamazsınız. Savcı buraya göndermişse, 550 milletvekilinin tamamının bu
konuda dosyaları inceleyebileceğini, bir yönüyle aslında Meclise ifade etmiş
olarak kabul etmek zorundasınız. Dolayısıyla, buradaki asıl amaç, hem o dönemin
Meclis Başkanının hem de oturumu yöneten Başkanlık Divanının ortaya koymuş
olduğu tutum, milletvekillerinin o dosyaların içeriğine ulaşmasıyla ilgili
duyulmuş olan bir korkunun yansımasıdır. Bunun kabul edilebilir bir yanı yok.
Bu, geçmişi ilgilendiren bir durum değildir, geleceğe dair de bu tarz yanlış
uygulamaların önünü açar. Demin de ifade ettim, bundan sonra, sizin
görüşülmesini istemediğiniz herhangi bir konuda, talimatlandırdığınız bir savcı
Meclise gizlilik yazısı yazar, Parlamentonun bütün faaliyetlerini bir şekilde
tahakküm altına almış olursunuz. Bunun hiçbir şekilde halkın iradesiyle,
milletin iradesiyle, Parlamentonun iradesiyle uzaktan yakından bir ilgisi
yoktur.
Ben
demin kullanmış olduğunuz sözlerin de tutanaktan mutlaka çıkarılması
gerektiğini ifade etmiştim. Dolayısıyla, hem o ifadelerin tutanaktan çıkarılması
hem de bu soruşturma önergesinin tekrar Meclis gündemine getirilmesi son derece
önemlidir. O dönem Başbakan da bu soruşturma komisyonu ilk kurulacağı dönemde
“Biz, kim hırsızlık yapmışsa kolunu keseceğiz.” dedi ama bir süre sonra
Başbakanın üstünden gelen talimatla da Başbakan söylediklerini maalesef yutmak
zorunda kaldı. Ne soruşturma komisyonlarınız ne de seçim sonuçlarınız bu
yolsuzlukların üstünü örtemeyecek, bunların sonuna kadar üzerine gitmek
durumundayız.
Genel
Kurulu saygıyla selamlıyorum. (HDP sıralarından alkışlar)
BAŞKAN
– Teşekkürler Sayın Baluken.
Lehte
ikinci söz Sayın Naci Bostancı’nın.
Buyurun
Sayın Bostancı. (AK PARTİ sıralarından alkışlar)
MEHMET
NACİ BOSTANCI (Amasya) – Sayın Başkanım, kıymetli arkadaşlar; tutumunuz
bütünüyle usule uygundur, esasen, bir usul tartışmasını gerektirecek herhangi
bir durum söz konusu da değildir. Siz, Başkanlığın sunuşlarını yaptınız, bu
çerçevede, iki sayın bakana ilişkin dosyaların intikal ettiğini ve vekillerin
incelemesine açık olduğunu söylediniz. Son derece usule uygun bir iş. Bunu
açıklamanızdan sonra Sayın Oktay Vural bunun üzerinden kendisi bir tartışma
başlattı. Başlattığı tartışma, 24’üncü Dönemde Başkanlığın uygulamasına ilişkin
bir tartışma, kanaatleri de tamamen Sayın Oktay Vural’ın kendi kanaatleri,
yaptığı yargılama tamamen kendi kanaatleri istikametinde bir yargılama. 24’üncü
Dönemde Meclis Başkanlığı savcılığın ilişkili dosya konusunda gizlilik yazısı
olduğu için bunu ancak soruşturma komisyonunun inceleyeceğinden bahisle
–herkese kapalı değil- Meclis karar verirse, ciddi bulursa, soruşturma
komisyonu kurulursa o çerçevede incelenebileceğini ifade ederek böyle bir karar
almış. Geçmişte yapılmış bir uygulama, sizin buradaki uygulamanızı
ilişkilendiren, uygulamanızla bağlantılı olan, sizin uygulamanıza yönelik yargı
çıkartılabilecek hiçbir husus söz konusu değil. Eğer biz bu şekilde davranırsak
“Geçmişte de şöyle bir şey olmuştu, burada da şu şekilde davranmaya sizin yol
açmanız gerekir. Yeni yorumlara niye kapı açmıyorsunuz?” diye usul tartışmaları
açmak gibi bir garabete kapılırız yahut da burada ifade edildiği gibi, çok
çeşitli varsayımlar üzerinden “Ya, şöyle şöyle olursa onu engellemek amacıyla
bir usul tartışması açalım.” Usul tartışmasını usulüne uygun bir şekilde açmak
da kanaatimce doğrudur.
Evet,
hukuk esnektir. Burada hukuk okumuş birçok arkadaş var. Biz de Mülkiyede okuduk
hukuku. Okumaya da gerek yok, Türkiye’de zaten herkes hukukla dolmuş vaziyette
-Anayasa tartışmaları, yasa tartışmaları- hukuk bilgisi olmayan hiç kimse yok.
Maşallah, herkes her konudan anlıyor. Fakat, hukuk metinleri bu kadar da Kabala
metinleri gibi okuyanın kendi keyfine göre yorumlayacağı metinler de değil, ucu
belli, sonu belli, başı belli. Burada yapmış olduğunuz uygulama da tamamen İç
Tüzük’ün ruhuna da, lafzına da uygun bir uygulamadır. Tabii, metinleri bu kadar
esnetir, bu kadar genişletir, biraz da keyfî bir şekilde konuşmaya kalkarsak
emin olun, bu yüce Meclisin, hepimizin meşruiyetini borçlu olduğumuz ve kendi
görüşlerimizi anlatmaya kalktığımızda da hep kendisine atıf yaptığımız yüce Meclisin
çalışmasına da mâni oluruz diye düşünüyorum.
Saygılar
sunuyorum. (AK PARTİ sıralarından alkışlar)
BAŞKAN
– Teşekkürler Sayın Bostancı.
Aleyhte
son söz Sayın Engin Altay. 
Buyurun
Sayın Altay. (CHP sıralarından alkışlar)
ENGİN
ALTAY (İstanbul) – Teşekkür ederim Sayın Başkan.
Sayın
milletvekilleri, Meclisin kıymetli zamanını çalma meraklısı değiliz. Usul
tartışmasından muradımız, Türkiye Büyük Millet Meclisinde keyfî uygulamaların
son bulması, uygulama birliğine de yön açmaktır. Zira biraz önce Sayın Aydın’ın
60’ıncı maddeye göre söz vermesi konusundaki ricamda da aynı şeyi belirttim.
Türkiye Büyük Millet Meclisi başkanlarının usul ya da esasta uyacakları
ellerinde bir şu kitap var, Anayasa ve Türkiye Büyük Millet Meclisi İçtüzüğü.
“İşte efendim, Anayasa’nın 138’i şöyleydi, böyleydi.” Çok açık söylemek
gerekirse -keşke kendisi de burada olsa cevap verse- Sayın Cemil Çiçek yasama
yetkimize 24’üncü Dönemde fiilî darbe yapmıştır, bunun adı tam olarak budur.
İçinizde yeni Parlamentoya gelen milletvekili arkadaşlarımız var, bu
arkadaşlarımızın da önümüzdeki yıllarda, dönemlerde böyle darbelerle karşı
karşıya kalmamaları için Meclis bu tartışmaya muhtaç. 
Şimdi,
Sayın Cemil Çiçek de Sayın İsmail Kahraman da aynı partinin oylarıyla Türkiye
Büyük Millet Meclisi Başkanlığına seçilmişler. Biraz önce de söyledim -ne Sayın
Çiçek ne de Sayın Kahraman- burada iktidar partisinin ortaya koyduğu bir
iradeyle geçmişte büyük, tarihî, Türkiye Büyük Millet Meclisine ve onun sayın
üyelerine saygısızlık anlamı taşıyabilecek, yetkilerini, haklarını gasp anlamı
taşıyabilecek bir uygulama yapılmıştır. Şu anki yapılan uygulama olması
gereken, o zaman da bunun böyle olması gerektiğini söyledik. Sayın Vural
söyledi: “Dosyalar gitti geldi, şöyleydi, böyleydi.” Bin dereden su geçirildi ve
o zaman dedim ki bu kürsüden –dün gibi hatırlıyorum- Kâbe’den örtü getirseniz
17-25 Aralığın üstünü örtemezsiniz. (CHP sıralarından alkışlar) Bak iki sene
geçti hâlâ konuşuyoruz. Yemin ediyorum, vallahi de billahi de bu işi, bu hesabı
sormazsak, bu rüşvetin, bu yolsuzluğun hesabını sormazsak yirmi sene daha biz
bu işi konuşuruz. Yazıktır, günahtır; orta yerde rüşvet, nüfuz suistimali var,
görevi kötüye kullanma var, her şey var. Biz buraya bu milletin kör kuruşunu
korumak için gelmedik mi, burada hepimiz yemin etmedik mi? Milletin huzuru,
refahı, mutluluğu için Anayasa’ya sadık kalarak hukukun üstünlüğü çerçevesinde
çalışacağız, namusumuz ve şerefimiz üzerine diye yemin etmedik mi? Ettik.
Şimdi, biraz önce Sayın Canikli yerinden: “Daha önce bu işler yapıldı,
konuşulmadık, bilinmedik bir şey kalmadı.” dedi. Sayın Canikli, bu “tape”ler
konuşuldu, her şey yazıldı çizildi, siz o zaman “Bunlar montaj.” bilmem “Bunlar
sahte.” falan diyordunuz, kabul etmiyordunuz hiçbir şeyi. Ondan sonra ne oldu?
Gene o günleri eski vekiller hatırlamayacak mı, Allah var yukarıda yani “1’ini
verelim, 2’sini kurtaralım.” , “3’ünü verelim, 1’ini kurtaralım.” muhabbetleri
şu kulislerde günlerce yapılmadı mı? 
(Mikrofon
otomatik cihaz tarafından kapatıldı) 
ENGİN
ALTAY (Devamla) – Allah için, yapıldı. “4 bakanın 3’ünü mü verelim, 1’ini mi
verelim?” tartışmaları oldu. 
Ben
onu bunu bilmem, AKP burada Sayın Cemil Çiçek eliyle Türkiye Büyük Millet
Meclisine bir yasama darbesi yapmıştır. Cemil Çiçek de hukuk fakültesi mezunu,
Kahraman da hukuk fakültesi mezunu. Ya hukuk fakültelerini kapatalım ya da bu
fakülteyi bitiren arkadaşlar hukukun üstünlüğünün dışında bir üstünlük
tanımasınlar. Ayıp etmişlerdir. Türkiye Büyük Millet Meclisinin iradesini,
yasama yetkisini gasbetmek kimsenin hakkı ve haddi değildir.
Genel
Kurulu saygıyla selamlıyorum. (CHP sıralarından alkışlar) 
BAŞKAN
– Teşekkürler Sayın Altay.
MEHMET
NACİ BOSTANCI (Amasya) – Sayın Başkan...
MAHMUT
TANAL (İstanbul) – Sayın Başkan, bir hukukçu olarak, Sayın Naci Bostancı hukuk
mesleğimize gerçekten sataşmada bulundu, mesleğin vakarını, etiğini lekeleyecek
şekilde sataşmada bulunduğu için ben söz almak istiyorum mümkünse. 
BAŞKAN
– Sayın Bostancı, sizi dinleyeyim. 
MEHMET
NACİ BOSTANCI (Amasya) – Sayın Konuşmacının “AK PARTİ darbe yapmıştır.”
şeklindeki cümlesini reddediyorum. 
ENGİN
ALTAY (İstanbul) – Evet, yasama yetkimize darbedir.
MEHMET
NACİ BOSTANCI (Amasya) – Cevap verilmesi bile gerekmeyen bir siyasi spekülasyon
olarak görüyorum. Bunu belirtmek için söz aldım. 
BAŞKAN
– Teşekkür ediyorum değerli arkadaşlar. 
Evet,
konu açığa çıkmıştır. Konular, dosyalar arasında, hukuki durum ve nitelikleri
arasında farklı olan iki durum söz konusu. 24’üncü Döneme ilişkin, Anayasa’nın
138 ve Ceza Muhakemesi Kanunu’nun 157’nci maddeleri ortadadır. Aslında geçen
dönemdeki uygulamanın bilgiye sunduğumuz bu konu üzerinde tartışılması birleşim
gündemiyle de örtüşmemektedir. 
Sayın
milletvekilleri, Meclis soruşturmasına konu olabilecek dosyalar Meclis
Başkanlığına gönderildiğinde Başkanlık tezkeresiyle Genel Kurul
bilgilendirilmektedir. Gelen dosyaların hukuki durumları, hukuki içerikleri ve
gönderen resmî merciler farklı olabilmektedir ancak Genel Kurulun bilgisine tüm
dosyalar sunulmaktadır. 24’üncü Yasama Döneminde de 2 dosya üzerinde
Başkanlıkça tetkike açılma noktasında soruşturma komisyonuna bu imkân
tanınmıştır. Daha sonra, savcılıkla hazırlık soruşturması sona erdiğinde diğer
milletvekillerinin de tetkikine açılmıştır. Bugünkü uygulamamız da tetkike
imkân vermektedir. Uygulamada herhangi bir sorun bulunmamaktadır. Tutumumu bu
açıdan değiştirmiyorum. 
ÖZGÜR
ÖZEL (Manisa) – Sorun Sayın Cemil Çiçek’te yani.
BAŞKAN
- Ve, bu bağlamda Sayın Tanal lütfen gündemimize kaldığımız yerden devam
edelim, Başkanlığın Genel Kurula sunuşlarında kalmıştık. 
MAHMUT
TANAL (İstanbul) – Sayın Başkan, siz bir hukukçusunuz, ettiğiniz avukatlık
yemini gereğince eğer Sayın Bostancı’nın sarf ettiği cümleleri Meclis Başkan
Vekili olarak hazmediyorsanız, bilemiyorum ben de artık. 
BAŞKAN
– Teşekkür ediyoruz Sayın Tanal. 
VII.- BAŞKANLIĞIN GENEL
KURULA SUNUŞLARI (Devam)
C) Önergeler
1.- Başkanlığın, İzmir
Milletvekili Mustafa Ali Balbay (4/1) ile Trabzon Milletvekili Haluk Pekşen’in
(4/3), Millî Savunma Komisyonundan; İstanbul Milletvekili Hulusi Şentürk’ün
(4/2), Kamu İktisadi Teşebbüsleri Komisyonundan istifa ettiklerine ilişkin
önergesi 
BAŞKAN
- Evet, arkadaşlar, Genel Kurulun sunuşlarından, kaldığımız yerden devam
ediyoruz .
Sayın
milletvekilleri, İzmir Milletvekili Sayın Mustafa Ali Balbay’ın Millî Savunma
Komisyonu üyeliğinden istifasına ilişkin yazısı 1/12/2015 tarihinde; Trabzon
Milletvekili Sayın Haluk Pekşen’in Millî Savunma Komisyonu üyeliğinden
istifasına ilişkin yazısı 8/12/2015 tarihinde; İstanbul Milletvekili Sayın
Hulusi Şentürk’ün Kamu İktisadi Teşebbüsleri Komisyonu üyeliğinden istifasına
ilişkin yazısı 4/12/2015 tarihinde Başkanlığımıza ulaşmıştır, bilgilerinize
sunulmuştur. 
Komisyonların
başkan, başkan vekili, sözcü ve kâtip seçimine dair tezkereleri vardır,
okutuyorum: 
B) Tezkereler (Devam)
2.- Anayasa Komisyonu
Geçici Başkanlığının, komisyonun başkan, başkan vekili, sözcü ve kâtip üye
seçimini yaptığına ilişkin tezkeresi (3/362) 
Türkiye Büyük Millet Meclisi Başkanlığına
Türkiye
Büyük Millet Meclisi Anayasa Komisyonu Başkan, Başkan Vekili, Sözcü ve Kâtip
seçimi için 30/11/2015 Pazartesi günü saat 16.30’da toplanmış ve kullanılan
(22) adet oy pusulasının tasnifi sonucu aşağıda adları ve soyadları yazılı
üyeler karşılarında gösterilen oyu alarak İç Tüzük’ün 24’üncü maddesi uyarınca
Başkan, Başkan Vekili, Sözcü ve Kâtip seçilmişlerdir. 
Bilgilerinize
arz ederim. 
Saygılarımla.

 Oktay
Öztürk
 Mersin
 Komisyon
Geçici Başkanı

 Başkan: Mustafa Şentop (İstanbul) (15)
oy
 Başkan Vekili: Reşat Petek (Burdur) (15)
oy
Sözcü: Abdurrahman Öz (Aydın) (15)
oy
Katip: Muhammet Emin Akbaşoğlu  (Çankırı) (15)
oy

3.- Adalet Komisyonu
Geçici Başkanlığının, komisyonun başkan, başkan vekili, sözcü ve kâtip üye
seçimini yaptığına ilişkin tezkeresi (3/363) 
Türkiye Büyük Millet Meclisi Başkanlığına
Adalet
Komisyonu Başkan, Başkan Vekili, Sözcü ve Kâtip seçimi için 30/11/2015
Pazartesi günü saat 16.30'da toplanmış ve kullanılan (24) adet oy pusulasının
tasnifi sonucu, aşağıda adları ve soyadları yazılı üyeler karşılarında
gösterilen oyu alarak İç Tüzük'ün 24'üncü maddesi uyarınca Başkan, Başkan
Vekili, Sözcü ve Kâtip seçilmişlerdir. 
Bilgilerinize
arz ederim. 
Saygılarımla.

 Hakkı
Köylü
 Kastamonu
 Komisyon
Geçici Başkanı

 Başkan: Ahmet İyimaya (Ankara) (17)
oy
Başkan Vekili: Hakkı Köylü  (Kastamonu) (15)
oy 
Sözcü: Serap Yaşar (İstanbul) (15)
oy
Kâtip : Adnan Boynukara  (Adıyaman) (15)
oy 

4.- Millî Savunma
Komisyonu Geçici Başkanlığının, komisyonun başkan, başkan vekili, sözcü ve
kâtip üye seçimini yaptığına ilişkin tezkeresi (3/364) 
Türkiye Büyük Millet Meclisi Başkanlığına
Millî
Savunma Komisyonu, Başkan, Başkan Vekili, Sözcü ve Kâtip seçimi için 30/11/2015
Pazartesi günü saat 16.30'da toplanmış ve kullanılan (23) adet oy pusulasının
tasnifi sonucu, aşağıda adları ve soyadları yazılı üyeler karşılarında
gösterilen oyu alarak İç Tüzük'ün 24'üncü maddesi uyarınca Başkan, Başkan
Vekili, Sözcü ve Kâtip seçilmişlerdir. 
Bilgilerinize
arz ederim. 
Saygılarımla.

 Mustafa
Hüsnü Bozkurt
 Konya

 Komisyon
Geçici Başkanı
 

 Başkan : Faruk Özlü (Düzce) (14)
oy
Başkan Vekili: Hüseyin Şahin (Bursa) (15)
oy
Sözcü: Murat Baybatur  (Manisa) (15)
oy
Kâtip : Metin Akgün 
(Tekirdağ) (15) oy

5.- İçişleri
Komisyonu Geçici Başkanlığının, komisyonun başkan, başkan vekili, sözcü ve
kâtip üye seçimini yaptığına ilişkin tezkeresi (3/365) 
Türkiye Büyük Millet Meclisi Başkanlığına
İçişleri
Komisyonu, Başkan, Başkan Vekili, Sözcü ve Kâtip seçimi için 30/11/2015
Pazartesi günü saat 16.30'da toplanmış ve kullanılan (23) adet oy pusulasının
tasnifi sonucu, aşağıda adları ve soyadları yazılı üyeler karşılarında
gösterilen oyu alarak İç Tüzük'ün 24'üncü maddesi uyarınca Başkan, Başkan
Vekili, Sözcü ve Kâtip seçilmişlerdir. 
Bilgilerinize
arz ederim. 
Saygılarımla.

 Celal
Doğan 
 İstanbul
 Komisyon
Geçici Başkanı
 
Başkan: Celalettin Güvenç (Kahramanmaraş) (14)
oy
Başkan Vekili: Hüseyin Bürge (İstanbul) (15)
oy 
Sözcü: Mustafa Baloğlu (Konya)  (15)
oy
Kâtip: Ayhan Gider (Çanakkale) (15)
oy
6.- Dışişleri
Komisyonu Geçici Başkanlığının, komisyonun başkan, başkan vekili, sözcü ve
kâtip üye seçimini yaptığına ilişkin tezkeresi (3/366) 
Türkiye Büyük Millet Meclisi Başkanlığına
Türkiye
Büyük Millet Meclisi Dışişleri Komisyonu, Başkan, Başkan Vekili, Sözcü ve Kâtip
seçimi için 30/11/2015 Pazartesi günü saat 17.00'de toplanmış ve kullanılan
(22) adet oy pusulasının tasnifi sonucu, aşağıda adları ve soyadları yazılı
üyeler karşılarında gösterilen oyu alarak İç Tüzük'ün 24'üncü maddesi uyarınca Başkan,
Başkan Vekili, Sözcü ve Kâtip seçilmişlerdir. 
Bilgilerinize
arz ederim. 
Saygılarımla.

 Ekmeleddin
Mehmet İhsanoğlu 
 İstanbul

 Dışişleri
Komisyonu Geçici Başkanı 
 Başkan :Taha Özhan  (Malatya) (17)
Oy 
 Başkan Vekili:Cemalettin Kani Torun (Bursa) (15)
Oy 
Sözcü : Sena Nur Çelik 
(Antalya) (17) Oy 
Kâtip : Hasan Basri Kurt 
(Samsun) (17) Oy

7.- Millî Eğitim, Kültür,
Gençlik ve Spor Komisyonu Geçici Başkanlığının, komisyonun başkan, başkan
vekili, sözcü ve kâtip üye seçimini yaptığına ilişkin tezkeresi (3/367)
Türkiye Büyük Millet Meclisi Başkanlığına
Millî
Eğitim, Kültür, Gençlik ve Spor Komisyonu, Başkan, Başkan Vekili, Sözcü ve
Kâtip seçimi için 30/11/2015 Pazartesi günü saat 16.30'da toplanmış ve
kullanılan (21) adet oy pusulasının tasnifi sonucu, aşağıda adları ve soyadları
yazılı üyeler karşılarında gösterilen oyu alarak İç Tüzük'ün 24'üncü maddesi
uyarınca Başkan, Başkan Vekili, Sözcü ve Kâtip seçilmişlerdir. 
Bilgilerinize
arz ederim.
Saygılarımla.

 Beşir
Atalay 
 Van

 Komisyon
Geçici Başkanı
 Başkan: Beşir Atalay (Van) (17)
Oy 
 Başkan Vekili: Burhanettin Uysal  (Karabük) (12)
Oy 
 Sözcü: Ertan Aydın 
(Ankara) (13) Oy 
 Kâtip: Mehmet Akif Yılmaz 
(Kocaeli) (13) Oy

8.- Bayındırlık, İmar,
Ulaştırma ve Turizm Komisyonu Geçici Başkanlığının, komisyonun başkan, başkan
vekili, sözcü ve kâtip üye seçimini yaptığına ilişkin tezkeresi (3/368) 
Türkiye Büyük Millet Meclisi Başkanlığına
Bayındırlık,
İmar, Ulaştırma ve Turizm Komisyonu, Başkan, Başkan Vekili, Sözcü ve Kâtip seçimi
için 30/11/2015 Pazartesi günü saat 17.00'de toplanmış ve kullanılan (24) adet
oy pusulasının tasnifi sonucu, aşağıda adları ve soyadları yazılı üyeler
karşılarında gösterilen oyu alarak İç Tüzük'ün 24'üncü maddesi uyarınca Başkan,
Başkan Vekili, Sözcü ve Kâtip seçilmişlerdir. 
Bilgilerinize
arz ederim.
Saygılarımla.

 Ali
Özcan 
 İstanbul

 Komisyon
Geçici Başkanı
Başkan: Erol Kaya (İstanbul)
 (17) Oy 
Başkan Vekili: Ahmet Arslan (Kars)  (17)
Oy 
Sözcü: Mustafa Ilıcalı (Erzurum) (17)
Oy 
Kâtip: Cesim Gökçe (Ağrı) (17)
Oy

9.- Çevre Komisyonu Geçici
Başkanlığının, komisyonun başkan, başkan vekili, sözcü ve kâtip üye seçimini
yaptığına ilişkin tezkeresi (3/369)
Türkiye Büyük Millet Meclisi Başkanlığına
Çevre
Komisyonu, Başkan, Başkan Vekili, Sözcü ve Kâtip seçimi için 30/11/2015
Pazartesi günü saat 17.00’de toplanmış ve kullanılan (25) adet oy pusulasının
tasnifi sonucu, aşağıda adları ve soyadları yazılı üyeler karşılarında
gösterilen oyu alarak İç Tüzük'ün 24'üncü maddesi uyarınca Başkan, Başkan
Vekili, Sözcü ve Kâtip seçilmişlerdir. 
Bilgilerinize
arz ederim.
Saygılarımla.
Hüseyin Çamak
Komisyon Geçici Başkanı
Mersin

Başkan: Cihan Pektaş 
(Gümüşhane) (15) Oy
Başkan Vekili: Muhammet Balta (Trabzon) (15)
Oy
Sözcü: Sebahattin Karakelle 
(Erzincan ) (15) Oy
Kâtip: Bayram Özçelik (Burdur) (15)
Oy

10.- Sağlık, Aile, Çalışma ve
Sosyal İşler Komisyonu Geçici Başkanlığının, komisyonun başkan, başkan vekili,
sözcü ve kâtip üye seçimini yaptığına ilişkin tezkeresi (3/370) 
Millet Meclisi Başkanlığına
Sağlık,
Aile, Çalışma ve Sosyal İşler Komisyonu Başkan, Başkan Vekili, Sözcü ve Kâtip
seçimi için 30/11/2015 Pazartesi günü saat 17.00’de toplanmış ve kullanılan
(25) adet oy pusulasının tasnifi sonucu, aşağıda adları ve soyadları yazılı
üyeler karşılarında gösterilen oyu alarak İç Tüzük’ün 24’üncü maddesi uyarınca
Başkan, Başkan Vekili, Sözcü ve Kâtip seçilmişlerdir.
Bilgilerinize
arz ederim.
Saygılarımla.
Ahmet Eşref Fakıbaba
Komisyon Geçici Başkanı
Şanlıurfa

Başkan: Vural Kavuncu 
 (Kütahya) (15) Oy
Başkan Vekili: Celil
Göçer (Tokat) (15) Oy
Sözcü : Mehmet Ali
Pulcu  (İstanbul ) (15) Oy
Kâtip : Mahmut Kaçar  (Şanlıurfa) (15)
Oy

11.- Tarım, Orman ve
Köyişleri Komisyonu Geçici Başkanlığının, komisyonun başkan, başkan vekili,
sözcü ve kâtip üye seçimini yaptığına ilişkin tezkeresi (3/371) 
Türkiye Büyük Millet Meclisi Başkanlığına
Tarım,
Orman ve Köyişleri Komisyonu Başkan, Başkan Vekili, Sözcü ve Kâtip seçimi için
30/11/2015 Pazartesi günü saat 17.00’de toplanmış ve kullanılan (24) adet oy
pusulasının tasnifi sonucu, aşağıda adları ve soyadları yazılı üyeler
karşılarında gösterilen oyu alarak İç Tüzük’ün 24’üncü maddesi uyarınca Başkan,
Başkan Vekili, Sözcü ve Kâtip seçilmişlerdir.
Bilgilerinize
arz ederim.
Saygılarımla.

Türabi Kayan
Komisyon Geçici Başkanı
Kırklareli

Başkan: Recep Konuk (Karaman) (15)
Oy
Başkan Vekili: Mehmet
Öntürk (Hatay) (15) Oy
Sözcü : Mehmet Erdem (Aydın
) (15) Oy
Kâtip : Hüseyin Filiz (Çankırı) (15)
Oy

12.-
Sanayi, Ticaret, Enerji, Tabii Kaynaklar, Bilgi ve Teknoloji Komisyonu Geçici
Başkanlığının, komisyonun başkan, başkan vekili, sözcü ve kâtip üye seçimini
yaptığına ilişkin tezkeresi (3/372)
Türkiye Büyük Millet Meclisi Başkanlığına
Sanayi,
Ticaret, Enerji ve Tabii Kaynaklar, Bilgi ve Teknoloji Komisyonu Başkan, Başkan
Vekili, Sözcü ve Kâtip seçimi için 30/11/2015 Pazartesi günü saat 16.30’da
toplanmış ve kullanılan (24) adet oy pusulasının tasnifi sonucu aşağıda adları
ve soyadları yazılı üyeler karşılarında gösterilen oyu alarak İç Tüzük’ün
24’üncü maddesi uyarınca Başkan, Başkan Vekili, Sözcü ve Kâtip seçilmişlerdir.
Bilgilerinize
arz ederim.
Saygılarımla.

Necip Kalkan 
Komisyon Geçici Başkanı
 İzmir

Başkan: Ziya Altunyaldız  (Konya)  (17)
oy
Başkan Vekili: Harun Karacan 
 (Eskişehir)  (16) oy
Sözcü: Mehmet Galip Ensarioğlu  (Diyarbakır) (15)
oy
Kâtip: Şahin Tin  (Denizli)
  (17) oy

13.- Dilekçe Komisyonu Geçici
Başkanlığının, komisyonun başkan, başkan vekili, sözcü ve kâtip üye seçimini
yaptığına ilişkin tezkeresi (3/373) 
Türkiye Büyük
Millet Meclisi Başkanlığına
Dilekçe Komisyonu Başkan, Başkan
Vekili, Sözcü ve Kâtip seçimi için 30/11/2015 günü saat 16.30’da toplanmış ve
kullanılan 10 (on) adet oy pusulasının tasnifi sonucu aşağıda adları ve
soyadları yazılı üyeler karşılarında gösterilen oyu alarak İç Tüzük’ün 24’üncü
maddesi uyarınca Başkan, Başkan Vekili, Sözcü ve Kâtip seçilmişlerdir. 
Saygılarıyla arz olunur. 
 Fikri
Demirel 
 (Yalova)
  Komisyon
Geçici Başkanı 

Başkan: Mihrimah Belma Satır  (İstanbul)  (9)
oy
Başkan Vekili: İsmail Bilen 
 (Manisa)  (8) oy
Sözcü: Canan Candemir Çelik  (Gaziantep) (8)
oy
Kâtip: Ramazan Can  (Kırıkkale)
 (8) oy

14.- Plan ve Bütçe Komisyonu
Geçici Başkanlığının, komisyonun başkan, başkan vekili, sözcü ve kâtip üye
seçimini yaptığına ilişkin tezkeresi (3/374) 
Türkiye Büyük
Millet Meclisi Başkanlığına
Plan ve Bütçe Komisyonu Başkan, Başkan
Vekili, Sözcü ve Kâtip seçimi için 30/11/2015 Pazartesi günü saat 16.30’da
toplanmış ve kullanılan otuz sekiz (38) adet oy pusulasının tasnifi sonucu
aşağıda adları ve soyadları yazılı üyeler karşılarında gösterilen oyu alarak İç
Tüzük’ün 24’üncü maddesi uyarınca Başkan, Başkan Vekili, Sözcü ve Kâtip
seçilmişlerdir. 
Bilgilerinize arz ederim. 
Saygılarımla. 
 Zekeriya
Temizel 
 (İzmir)
  Komisyon
Geçici Başkanı 


Başkan: Süreyya Sadi Bilgiç  (Isparta)  (26)
oy
Başkan Vekili: İbrahim Mustafa Turhan
(İzmir)  (25) oy
Sözcü: Mehmet Şükrü Erdinç  (Adana)  (26)
oy
Kâtip: Emine Nur Günay  (Eskişehir)
 (26) oy

15.- Kamu İktisadi
Teşebbüsleri Komisyonu Geçici Başkanlığının, komisyonun başkan, başkan vekili,
sözcü ve kâtip üye seçimini yaptığına ilişkin tezkeresi (3/375) 
Türkiye Büyük
Millet Meclisi Başkanlığına
Kamu İktisadi Teşebbüsleri Komisyonu
Başkan, Başkan Vekili, Sözcü ve Kâtip üye seçimi için 30/11/2015 Pazartesi günü
saat 16.30’da toplanmış ve kullanılan (32) adet oy pusulasının tasnifi sonucu
aşağıda adları ve soyadları yazılı üyeler karşılarında gösterilen oyu alarak İç
Tüzük’ün 24’üncü maddesi uyarınca Başkan, Başkan Vekili, Sözcü ve Kâtip
seçilmişlerdir. 
Saygıyla arz olunur. 
 Tahir
Öztürk 
 (Elazığ)
  Kamu
İktisadi Teşebbüsleri 
 Komisyonu
Geçici Başkanı 


Başkan: Fatih Şahin  (Ankara)  (20)
oy
Başkan Vekili: Uğur Aydemir  (Manisa)  (21)
oy
Sözcü: Kasım Bostan  (Balıkesir)  (20)
oy
Kâtip: Halil Eldemir   (Bilecik)
  (20) oy 

16.- İnsan Haklarını İnceleme
Komisyonu Geçici Başkanlığının, komisyonun başkan, başkan vekili, sözcü ve
kâtip üye seçimini yaptığına ilişkin tezkeresi (3/376) 
Türkiye Büyük
Millet Meclisi Başkanlığına
İnsan Haklarını İnceleme Komisyonu;
Başkan, 2 Başkan Vekili, Sözcü ve Kâtip üye seçimi için 30/11/2015 Pazartesi
günü saat 16.30’da toplanmış ve kullanılan (22) adet oy pusulasının tasnifi
sonucu, aşağıda adları ve soyadları yazılı üyeler, karşılarında gösterilen oyu
alarak, TBMM İç Tüzüğü’nün 24’üncü maddesi uyarınca, Başkan, Başkan Vekili (2),
Sözcü ve Kâtip üye seçilmişlerdir. 
Bilgilerinize arz ederim. 
Saygılarımla.
 Şenal
Sarıhan
 (Ankara)
 Komisyon
Geçici Başkanı
Başkan: Mustafa Yeneroğlu  (İstanbul)
 (20) oy
Başkan Vekili: Fatma Benli  (İstanbul)
 (21) oy
Başkan Vekili: Şenal Sarıhan  (Ankara)
 (14) oy
Sözcü: Leyla Şahin Usta  (Konya)
 (21) oy
Kâtip: Ayhan Bilgen  (Kars)
 (14) oy

17.- Avrupa Birliği Uyum
Komisyonu Geçici Başkanlığının, komisyonun başkan, başkan vekili, sözcü ve
kâtip üye seçimini yaptığına ilişkin tezkeresi (3/377)
Türkiye Büyük
Millet Meclisi Başkanlığına
Avrupa
Birliği Uyum Komisyonu, Başkan, 2 Başkan Vekili, Sözcü ve Kâtip seçimi için
30/11/2015 Pazartesi günü saat 17.00’de toplanmış ve kullanılan (21) adet oy
pusulasının tasnifi sonucu, aşağıda adları ve soyadları yazılı üyeler,
karşılarında gösterilen oyu alarak 4847 sayılı Kanun’un 2 nci maddesi uyarınca,
Başkan, Başkan Vekili (2), Sözcü ve Kâtip seçilmişlerdir. 
Bilgilerinize
arz ederim.
Saygılarımla.

 Nurettin
Demir 
 (Muğla)

 Komisyon
Geçici Başkanı
 
Başkan:
Mehmet Kasım Gülpınar  (Şanlıurfa)  (19) oy
Başkan
Vekili: Şaban Dişli  (Sakarya)  (18) oy
Başkan
Vekili: Özkan Yalım  (Uşak)  (18) oy
Sözcü:
Zehra Taşkesenlioğlu  (Erzurum)  (17) oy
Kâtip:
Saadet Becerikli  (Batman)  (18)
oy

18.- Kadın Erkek Fırsat
Eşitliği Komisyonu Geçici Başkanlığının, komisyonun başkan, başkan vekili,
sözcü ve kâtip üye seçimini yaptığına ilişkin tezkeresi (3/378) 
Türkiye Büyük
Millet Meclisi Başkanlığına
Kadın
Erkek Fırsat Eşitliği Komisyonu, Başkan, 2 Başkan Vekili, Sözcü ve Kâtip seçimi
için 30/11/2015 Pazartesi günü saat 17.00’de toplanmış ve kullanılan (22) adet
oy pusulasının tasnifi sonucu, aşağıda adları ve soyadları yazılı üyeler,
karşılarında gösterilen oyu alarak İç Tüzük’ün 24’üncü maddesi uyarınca,
Başkan, Başkan Vekili (2), Sözcü ve Kâtip seçilmişlerdir. 
Bilgilerinize
arz ederim.
Saygılarımla.

 Aydın
Uslu Pehlivan
 (Adana)
 Komisyon
Geçici Başkanı

Başkan:
Radiye Sezer Katırcıoğlu  (Kocaeli)    (18)
oy
Başkan
Vekili:Bennur Karaburun (Bursa)  (18)
oy
Başkan
Vekili:Candan Yüceer (Tekirdağ)  (18) oy
Sözcü:Murat
Göktürk (Nevşehir)  (18) oy
Kâtip:Filiz
Kerestecioğlu (İstanbul)  (16)
oy

19.- Güvenlik ve İstihbarat
Komisyonu Geçici Başkanlığının, komisyonun başkan, başkan vekili, sözcü ve
kâtip üye seçimini yaptığına ilişkin tezkeresi (3/379) 
Türkiye Büyük Millet Meclisi Başkanlığına
Güvenlik
ve İstihbarat Komisyonu, Başkan, Başkan Vekili, Sözcü ve Kâtip seçimi için
30/11/2015 Pazartesi günü saat 17.00’de toplanmış ve kullanılan on beş (15)
adet oy pusulasının tasnifi sonucu, aşağıda adları ve soyadları yazılı üyeler
karşılarında gösterilen oyu alarak, İç Tüzük’ün 24’üncü maddesi uyarınca
Başkan, Başkan Vekili, Sözcü ve Kâtip seçilmişlerdir. 
Bilgilerinize
arz ederim. 
Saygılarımla.
 Ahmet Sorgun
 (Konya) 
 Komisyon Geçici
Başkanı

Başkan:
Emrullah İşler (Ankara)  (10) oy
Başkan
Vekili: Veysi Kaynak (Kahramanmaraş) (10) oy
Sözcü:
Mehmet Altay (Uşak) (10) oy
Kâtip:
Murat Baybatur (Manisa)  (10) oy

BAŞKAN
– Bilgilerinize sunulmuştur. 
Komisyona
seçilen tüm Başkanlık Divanı üyelerine hayırlı olsun diyor, başarılar
diliyoruz. 
Meclis
araştırması açılmasına ilişkin üç adet önerge vardır…
ÖZGÜR
ÖZEL (Manisa) – Sayın Başkanım, söz talebim var efendim. 
BAŞKAN
– Önergeleri okutmadan önce Sayın Özel’e söz veriyoruz. 
Buyurun
Sayın Özel, hayırdır?
VI.- AÇIKLAMALAR
(Devam)
19.- Manisa Milletvekili
Özgür Özel’in, ihtisas komisyonlarında başkan, başkan vekili, sözcü ve kâtip
üye seçimlerinde muhalefet partilerinden milletvekillerine görev verilmemesini
Türkiye Cumhuriyeti vatandaşlarına şikâyet ettiğine ilişkin açıklaması 
ÖZGÜR
ÖZEL (Manisa) – Sayın Başkanım, elbette hayır, Cumhuriyet Halk Partisinin şerle
işi olmaz. (CHP sıralarından alkışlar) Buradaki tüm grupların da bu hakkı
teslim edeceklerini tahmin ederiz.
Sayın Başkanım, 18 komisyonun görev dağılımlarıyla
ilgili komisyonda tutulan tutanakları Meclisin bilgilerine sundunuz. 26 kişiden
oluşan komisyonlarda partilere göre, Meclisteki sandalye dağılımına göre bir
kompozisyon ortaya çıkıyor. Bu komisyonlardan sadece 3 tanesi, Kadın Erkek
Fırsat Eşitliği, Avrupa Birliği Uyum ve İnsan Hakları Komisyonunda, kiminde
muhatabı olduğumuz dış mevzuat gereği, 1 tanesinde de gelenekselleşmiş, artık
kurallaşmış katı bir yerleşik uygulama dışında, komisyonlarda tüm
arkadaşlarımızın ısrarla taleplerine rağmen, mademki Sayın Başbakan seçimden
sonra yaptığı konuşmasında, Mecliste güvenoyundan sonra yaptığı teşekkür
konuşmasında ve basından izlediğimiz kadarıyla her yerde, bu dönem Adalet ve
Kalkınma Partisinin 2011-2015 arasında yaşadığı süreçten, Meclise
yaşattıklarından ve 7 Haziran günü iktidardan, tek başına iktidarı kaybetmekten
gerekli çıkarımları yaptığı, öz eleştirisini yaptığı, bundan sonra istişareye,
bundan sonra muhalefetle sürekli diyaloğa, bundan sonra karşılıklı iletişim ve
etkileşimle ortak aklı aramaya önem vereceklerini, kendi deyimiyle –tırnak
içinde söylüyorum, benim o ayarlarla ilgili bir yorumum olamaz ama- “fabrika
ayarlarına döndüklerini” ve kendileri açısından başarılı gördükleri bir
dönemdeki istişare, yumuşak üslup ve karşı tarafı anlamaya çalışan bir çizgide
olacaklarını ifade ediyor.
Şimdi, lafa bakacak hâlimiz yok. Biraz önce okuttunuz;
15 tane komisyon görev dağılımı yapıyor, arkadaşlarımız ve diğer muhalefet
partisinden arkadaşlarımız elbette ki komisyon başkanlığını çoğunluk partisinin
oradaki çoğunluğuyla almasına bir şey söylemiyorlar ama bir ikinci başkanlık
var, başkan vekilliği var, komisyonda sözcülük var, komisyonda kâtip üyelik
var, bunlardan hiçbir tanesini Adalet ve Kalkınma Partisi milletvekilleri
dışında 3 partinin, 3 muhalefet partisinin sayın milletvekillerine bu görevi
vermeyip kendi çoğunluk oylarıyla tüm bu görev dağılımını Adalet ve Kalkınma
Partisinin bünyesine alıyorsunuz. 
BÜLENT YENER BEKTAŞOĞLU (Giresun) – Kâtipliği bile çok
gördünüz!
ÖZGÜR ÖZEL (Manisa) – Nasıl istişare edilecek? Nasıl
birlikte yol yürünecek? Nasıl muhalefetle diyalog kurulacak? Nasıl bir bakış
açısıdır ki bunu ilkokulda, anaokulunda bir çocuk yapsa, anaokulu öğretmeni der
ki: “Ayıp değil mi evladım, arkadaşlarınla neden paylaşmıyorsun?” 
Şimdi, Türkiye’yi yöneten ve bu dönemde de tek başına
yönetme noktasında görev almış olan bir partinin bir kâtip üyeliği dahi…
RAMAZAN CAN (Kırıkkale) – Milletten isteyeceksiniz.
ÖZGÜR ÖZEL (Manisa) - …muhalefet partileriyle
paylaşmama noktasındaki iradesini bu iktidar partisine oy veren, tercihine
saygı duyduğumuz seçmenlerimize, Türkiye Cumhuriyeti vatandaşlarına şikâyet
ediyoruz. Durum aynen ortadadır. 
Teşekkür ederim. (CHP sıralarından alkışlar)
RAMAZAN CAN (Kırıkkale) – Milletten isteyeceksiniz.
BAŞKAN – Teşekkürler Sayın Özel. 
Komisyon seçimleri, millî irade ve İç Tüzük’e uygun
olarak yapılmıştır. Tüm seçilenlere de bir kez daha hayırlı olsun diyoruz.
Meclis
araştırması açılmasına ilişkin üç adet önerge vardır, ayrı ayrı okutuyorum:
VII.- BAŞKANLIĞIN GENEL
KURULA SUNUŞLARI (Devam)
D) Meclis Araştırması
Önergeleri
1.- Antalya Milletvekili
Hüseyin Samani ve 23 milletvekilinin, seracılığın gelişmesi ve yaygınlaşması
için yapılması gerekenlerin araştırılarak alınması gereken önlemlerin
belirlenmesi amacıyla Meclis araştırması açılmasına ilişkin önergesi (10/1)
Türkiye Büyük Millet Meclisi Başkanlığına
Ülkemizdeki
seracılığı daha iyi bir yere getirmek, geliştirmek ve yaygınlaştırmak amacıyla
Anayasa'nın 98’inci ve Türkiye Büyük Millet Meclisi İçtüzüğü’nün 104’üncü ve
105’inci maddeleri uyarınca bir Meclis araştırması açılmasını arz ederiz.
1)
Hüseyin Samani  (Antalya)
2)
Hasan Karal  (Rize)
3)
Şirin Ünal  (İstanbul)
4)
Adem Yeşildal  (Hatay)
5)
Erkan Kandemir  (İstanbul)
6)
Osman Boyraz   (İstanbul)
7)
Hilmi Bilgin  (Sivas)
8)
Mustafa Baloğlu  (Konya)
9)
Halil Etyemez  (Konya)
10)
Süreyya Sadi Bilgiç  (Isparta)
11)
Sebahattin Karakelle  (Erzincan)
12)
Hüseyin Filiz  (Çankırı)
13)
Erol Kaya  (İstanbul)
14)
Mehmet Erdoğan  (Gaziantep)
15)
Mehmet Altay  (Uşak)
16)
Mehmet Babaoğlu  (Konya)
17)
Mücahit Durmuşoğlu  (Osmaniye)
18)
Tülay Kaynarca  (İstanbul)
19)
Hüseyin Bürge  (İstanbul)
20)
Şahin Tin  (Denizli)
21)
Fatma Benli  (İstanbul)
22)
Ziya Altunyaldız  (Konya)
23)
Oktay Çanak  (Ordu)
24)
Ali Ercoşkun  (Bolu)
Gerekçe:
Toplam
78 milyon hektar alanı olan ülkemiz oldukça değişik ekolojik şartlara sahip
olduğundan, gerek sıcaklık değerlerinin uygunluğu gerekse ışık miktarının
yüksek seviyede olması, pek çok bahçe bitkileri türünün yetiştirilmesine olanak
sağlar. Örtü altı yetiştiriciliği de bu grup içerisinde önemli bir yere
sahiptir. 
Sera
işletmeciliğinde planlamanın gayesi, bitkilerin yetiştirilme, büyüme ve
gelişmeleri için uygun olmayan çevre koşullarında en uygun bitki gelişme
koşullarını yapay olarak oluşturmaktır.
Birim
alandan yüksek verim alınmasını sağlayarak küçük alanların marjinal olarak
değerlendirilmesine imkân veren örtü altı yetiştiriciliği, aynı zamanda yıl
içerisinde düzenli bir iş gücü kullanımı sağlaması nedeniyle de ülkemizdeki en
önemli tarımsal faaliyetlerden birisi hâline gelmiştir.
Ülkemiz
örtü altı varlığı bakımından dünyada ilk 4 ülke arasında, Avrupa'da ise İspanya
ile birlikte ilk sırada yer almaktadır. Günümüzde pek çok ülkede, seralarda
üretimin büyük bir kısmı topraksız tarımla gerçekleştirilmektedir. Türkiye'de
seracılık son yıllarda hızlı bir gelişim göstermiştir. Bunda iş dünyasının
seracılığa artan ilgisi ve beraberinde getirdiği teknolojinin payı büyüktür.
Türkiye'de seracılık yeni değildir. Geçmişi 1940'lı yıllara kadar uzanmaktadır.
Seracılığın 1970'li yıllarda önemli gelişmeler kaydettiği bilinmektedir. Ancak
asıl sıçrama 2002 tarihinden sonra yaşanmıştır. Gıda, Tarım ve Hayvancılık
Bakanlığı ve sivil toplum kuruluşlarının başlattığı, çiftçileri Avrupa
standardında ürün yetiştirme konusunda bilinçlendirme projeleri, örtü altı
tarımsal faaliyetler için hem yatırım hem de işletme aşamasında birçok kalemde
sağlanan destek, hibe ve krediler vasıtasıyla teşvik edilen seracılık, ülkemiz
ve üreticilerimiz için önemli bir gelir kapısı oluşturmaktadır. 
Türkiye'de
2014 yılında toplam 28,6 milyon ton yaş sebze üretilmiş olup, bunun yüzde
21,7'sine tekabül eden 6,2 milyon tonu örtü altında gerçekleştirilmiştir. 2014
yılında örtü altı tarım alanlarımızda 2002'ye göre yüzde 21,1; 2013'e göre
yüzde 5,5'lik artış gerçekleşmiştir. 
TÜİK
verilerine göre ülkemiz toplam örtü altı varlığı 649.118 dekar olup bunun örtü
altı tarım alanlarımızın 379.627 dekarlık (yüzde 58,5) bölümü seralardan,
269.491 dekarlık (yüzde 41,5) bölümü de tünellerden oluşmaktadır. 
2014
yılı itibarıyla örtü altı tarım alanlarımızda 6,56 milyon ton sebze ve meyve
üretimi ile 1,18 milyar adet süs bitkisi üretimi gerçekleşmiştir. Bu miktarın
yüzde 94,8’ine tekabül eden 6,22 milyon tonluk kısmı sebzelerden oluşmaktadır.
Seracılıkta
topraksız üretimin, geleneksel (topraklı) üretime göre en büyük farkı verim ve
kalitedir. Topraksız tarımda elde edilen ürün konvansiyonel yöntemlere göre
yaklaşık iki üç kata yakın daha fazla olabilmekte bunun yanında daha kontrollü
yetiştirme ortamında gübreleme ve ilaçlamanın gerektiği kadar yapılması ile
daha sağlıklı ürün elde edilebilmesine olanak sağlamaktadır.
Ülkemizin örtü altı bitkisel üretim potansiyeli
bakımından, birçok ülkede olmayan iklim avantajına, ekolojiye ve doğal
kaynaklara (jeotermal enerji) sahip olması bu sektöre olan yatırımları daha da
cazip hâle getirmektedir. Ülkemiz jeotermal enerji potansiyeli bakımından
dünyada 7’nci Avrupa'da ise 1’inci sırada yer almaktadır. Mevcut Jeotermal enerjili
seralarda yıllık ortalama 100 bin ton domates üretimi
gerçekleştirilebilmektedir. Bu üretimin değeri yaklaşık 180 milyon TL'dir.
Seracılığın
geliştirilmesiyle ekonomimize sağlayacağı katkının yanı sıra, özellikle doğu ve
güneydoğudaki terör olayları nedeniyle terk edilen veya boşaltılan yerleşim
yerlerinin yeniden canlandırılması ve on binlerce insanımıza iş ve aş sağlaması
açısından da önemli olacağı muhakkaktır. Söz konusu yatırım kalemleri arasında
seracılığın da bulunması ve yaygınlaştırılması da önemlidir. Bu konuyla ilgili
bir Meclis araştırması açılması büyük yarar sağlayacaktır.
2.- Ardahan Milletvekili
Orhan Atalay ve 25 milletvekilinin, ailelerin dağılmasına ve çocukların mağdur
olmasına neden olan boşanma olaylarının ve sebeplerinin araştırılarak alınması
gereken önlemlerin belirlenmesi amacıyla Meclis araştırması açılmasına ilişkin
önergesi (10/2)
Türkiye Büyük Millet Meclisi Başkanlığına
Aile
kurumumuzun güçlendirilmesi için, ülkemizde meydana gelen, birçok ailenin
dağılmasına ve çocuklarımızın mağdur olmasına neden olan boşanma olaylarının ve
sebeplerinin araştırılarak alınması gereken tedbirlerin belirlenmesi amacıyla,
Anayasa'nın 98'inci, Türkiye Büyük Millet Meclisi İçtüzüğü’nün 104 ve 105'inci
maddeleri uyarınca Meclis araştırması açılmasını arz ederiz.
1)
Orhan Atalay  (Ardahan)
2)
Hasan Karal  (Rize)
3)
Adem Yeşildal  (Hatay)
4)
Hüseyin Filiz  (Çankırı)
5)
Şirin Ünal  (İstanbul)
6)
Hüseyin Samani  (Antalya)
7)
Hacı Bayram Türkoğlu  (Hatay)
8)
Orhan Karasayar  (Hatay)
9)
Ali Ercoşkun  (Bolu)
10)
Oktay Çanak  (Ordu)
11)
Ömer Ünal  (Konya)
12)
Erkan Kandemir  (İstanbul)
13)
Osman Boyraz  (İstanbul)
14)
Hilmi Bilgin  (Sivas)
15)
Ziya Altunyaldız  (Konya)
16)
Nurettin Yaşar  (Malatya)
17)
Fatma Benli  (İstanbul)
18)
Mustafa Baloğlu  (Konya)
19)
Halil Etyemez  (Konya)
20)
Şahin Tin  (Denizli)
21)
Mehmet Altay  (Uşak)
22)
Süreyya Sadi Bilgiç  (Isparta)
23)
Erol Kaya  (İstanbul)
24)
Mehmet Erdoğan  (Gaziantep)
25)
Mücahit Durmuşoğlu  (Osmaniye)
26)
Tülay Kaynarca  (İstanbul)
Gerekçe:
Toplumun
en küçük birimi olan aile kurumunun temelini evlilik oluşturmaktadır.
Milletlerin tarih sahnesindeki varlıklarını devam ettirebilmelerinin en sağlam
ve sağlıklı yolu da bu kurumun canlılığını koruyabilmesidir. Sosyal yapıdaki bu
önemi nedeniyle bütün ülkelerde ailenin kurulması veya aile birliğinin
bozulması kanunlar çerçevesinde yapılan düzenlemelerle gerçekleştirilmektedir.
Ülkemizde
artan genç nüfusa rağmen yeni bir ailenin ilk adımı olan evlilik oranlarında
düşüş yaşanmaktadır. 2014 yılında evlenmelerde önemli bir değişim gözlenmezken
boşanmalar yüzde 4,5 arttı. Evlenen çiftlerin sayısı bir önceki yıla göre yüzde
0,1 azalarak 2014 yılında 599 bin 704 oldu. Kaba evlenme hızı ise binde 7,8
olarak gerçekleşti. Boşanan çiftlerin sayısı bir önceki yıla göre yüzde 4,5
artarak 130 bin 913'e yükseldi. Kaba boşanma hızı binde 1,7 olarak gerçekleşti.
Boşanmaların 2014 yılında yüzde 39,6'sı evliliğin ilk 5 yılı, yüzde 21,8'i ise
evliliğin 6-10 yılı içinde gerçekleşti.
Bütün
bu rakamsal değerler, toplumun temel taşı ve ana birimi olan aile kurumunun
yara aldığını göstermekte ve tedbir alınmadığı takdirde de sıkıntılara sebep
olacağı aşikârdır.
AK
PARTİ iktidarı döneminde aile kurumunun güçlendirilmesi amacıyla pek çok kanuni
düzenleme yapılmış, Aile ve Sosyal Politikalar Bakanlığı kurulmuş, çeyiz, konut
ve doğum yardımları çıkarılmıştır. Atılan bu yararlı adımlara rağmen aile
kurumundaki bozulmanın nedenlerinin araştırılması faydalı olacaktır. Özellikle
boşanma olayları, ailenin yıkımına ve pek çok çocuğun anne ve/veya baba
sevgisinden mahrum kalmasına ve neticede çocuklarımızda tamiri mümkün olmayan
psikolojik tahribatlara neden olmaktadır. Kimi zaman da tamamen sahipsiz kalan
çocuklara devlet kol kanat germekte, aile sıcaklığı verilmeye çalışılmakta ama
hiçbir zaman kendi ailesi gibi olmamaktadır.
Kısacası
boşanma olaylarıyla ortaya çıkan aile dramlarının en büyük mağdurları çocuklar
olmaktadır. Anne veya babasından ayrı kalmak zorunda kalan veya devletin
kurumlarına verilen çocukların kişisel gelişimlerinde ciddi sorunlar ortaya
çıkmakta ve bu nedenle ilerleyen yıllarda topluma entegre olma sorunu
yaşamaktadırlar. Dolayısıyla boşanma hadiseleri, kişisel ve ailevi problemler
olmaktan öte toplumun genelini ilgilendiren sonuçlar doğurmakta ve toplumumuzun
aile yapısını derinden yaralamaktadır.
Toplumumuzun
aile yapısının sağlam temeller üzerine kurulabilmesi için evlilik müessesinin
güçlendirilmesi, ülkemizde meydana gelen, pek çok ailenin dağılmasına ve pek
çok çocuğun mağdur olmasına neden olan boşanma olaylarının ve sebeplerinin
araştırılması ve alınması gereken tedbirlerin belirlenmesi için bir Meclis
araştırma komisyonu kurulmasının toplum hayatımıza önemli katkılar
sağlayacağından yararlı olacağı kanaatindeyiz.
3.- Malatya Milletvekili
Öznur Çalık ve 21 milletvekilinin, kayısı üretiminde ve pazarlanmasında yaşanan
sorunların araştırılarak alınması gereken önlemlerin belirlenmesi amacıyla
Meclis araştırması açılmasına ilişkin önergesi (10/3)
Türkiye Büyük Millet Meclisi Başkanlığına
Bölge
ve ülke ekonomisine ciddi katkılar sağlayan kayısının üretiminden
pazarlanmasına kadar tüm sorunlarının tespit edilerek gereken önlemlerin
alınması hususunda Anayasa’nın 98’inci ve İç Tüzük’ün 104 ve 105’inci maddeleri
gereğince Meclis araştırması açılmasını arz ederiz.

1)
Öznur Çalık  (Malatya)
2)
Hasan Karal  (Rize)
3)
Nurettin Yaşar  (Malatya)
4)
Hüseyin Filiz (Çankırı)
5)Orhan
Karasayar   (Hatay)
6)
Hacı Bayram Türkoğlu  (Hatay)
7)
Mehmet Öntürk (Hatay)
8)
Ali Ercoşkun  (Bolu)
9)
Ömer Ünal  (Konya)
10)
Osman Boyraz   (İstanbul)
11)
Hilmi Bilgin  (Sivas)
12)
Mustafa Baloğlu   (Konya)
13)
Halil Etyemez (Konya)
14)
Süreyya Sadi Bilgiç   (Isparta)
15)
Oktay Çanak (Ordu)
16)
Mehmet Babaoğlu   (Konya)
17)
Mehmet Erdoğan  (Gaziantep)
18)
Mücahit Durmuşoğlu  (Osmaniye)
19)
Ziya Altunyaldız   (Konya)
20)
Tülay Kaynarca   (İstanbul)
21)
Şirin Ünal  (İstanbul)
22)
Hüseyin Bürge   (İstanbul)

Gerekçe:
Kayısı
Malatya ili ve içinde bulunduğu bölge için çok önemli bir ekonomik değerdir.
Malatya halkının yüzde 80'inin geçim kaynağı doğrudan ya da dolaylı olarak
kayısıdır.
Malatya
ili ve bölge halkı için önemli bir ekonomik değer olan kayısı ülkemiz ekonomisi
için de önemli bir gelir potansiyeline sahiptir. Ancak, çeşitli nedenlerle bu
önemli ürün bugüne kadar yeterince değerlendirilememiş, bölge halkına ve ülke
ekonomisine istenen düzeyde artı değer yaratılamamıştır. Çünkü, kayısı
yetiştiriciliğinde kalitenin yükseltilmesi çalışmaları yetersizdir. Bu
çalışmaların artırılarak sürdürülmesi, bunun için de kayısıya yönelik bilimsel
araştırmalar yapılması gerekmektedir.
Kayısı
ürününe zarar veren beyaz çil, larva gibi zararlılarla mücadele etkisiz
kalmaktadır. Bu sorunun giderilmesi için üniversitelerle iş birliği içerisinde
çalışmak zorunludur.
Kayısının
geleneksel yöntemlerle yapılan hasadı ürüne önemli ölçüde zarar vermekte ve bu
da ihracatımız yönünden büyük sorun teşkil etmektedir. Bu nedenle, kayısı
hasadı için daha farklı bir yöntem bulunabilmesi amacıyla bilimsel çalışmalara
hız verilmesi gerekmektedir.
Kayısı
yetiştiriciliği, kayısının toplanması, kükürtlenmesi ve depolanması gibi
konularda üreticinin eğitilmesi ve bilinçlendirilmesi çalışmaları yetersizdir. 
Kayısı
üreticisine, hasattan önce gübre, zirai ilaç gibi harcamalarında destek
verilmesinin sağlanması gerekmektedir.
Üretici,
kayısının fiyat istikrarsızlığından korkarak kükürdü fazla vermekte ve bu fazla
kükürtlü ürünse Avrupa Birliği ülkelerine ihracatta sıkıntı yaratmaktadır.
Kayısının
ulusal ve uluslararası medyalarda reklamı ve tanıtımı ciddi bir şekilde
yapılmamaktadır.
Kayısının
yaş olarak satışına yeterince önem ve ağırlık verilmemektedir. Yaş kayısı gibi,
kayısı çekirdeğinin de kabuk ve iç kabuk olarak değerlendirilmesi istenen
seviyede değildir.
Kayısının
uluslararası standartlarda ambalajlanması yapılamamakta, bu durum da kayısının
ihracatının önünde büyük engel oluşturmaktadır.
Bütün
dünyada artan natürel ürün eğilimine paralel olarak kükürtlü üründen
vazgeçilerek kayısının doğal ortamda kimyasal işlem yapmadan kurutulması ve bunun
için gereken bilimsel çalışmaların yapılması gerekmektedir.
Kayısının
(konserve, reçel, marmelat, hoşaf ve meyve suyu gibi) ürün çeşitlemesiyle
ulusal ve uluslararası pazarlara sunulması imkânları kısıtlıdır.
İhracatın
artırılması için gerekli olan iade desteği kayısı ürününe sağlanmamaktadır.
Kayısı
ürünü hem bölge halkına hem de ülke ekonomisine çok önemli katkılar
yapabilecek, önemli bir ihracat potansiyeline sahip olabilecek iken bütün bu
sorunlar ve yetersizlikler yüzünden yeterince değerlendirilememektedir.
Yukarıda
saydığımız nedenlerle kayısının hem bölge hem de ülke ekonomisi için daha etkin
ve verimli bir şekilde değerlendirilmesi, gerekli araştırmaların yapılması ve
sorunların giderilmesi için gerekli acil önlemlerin Meclisimiz tarafından tespit
edilmesi amacıyla bu Meclis araştırması önergesi hazırlanmıştır.
BAŞKAN
– Bilgilerinize sunulmuştur.
Önergeler,
gündemdeki yerlerini alacak ve Meclis araştırması açılıp açılmaması konusundaki
görüşmeler, sırası geldiğinde yapılacaktır.
Şimdi,
Türkiye Büyük Millet Meclisi Başkanlığının üç tezkeresi vardır, ayrı ayrı
okutup oylarınıza sunacağım.
Buyurun.

B) Tezkereler (Devam)
20.- Türkiye Büyük Millet
Meclisi Başkanlığının, Van Milletvekili Burhan Kayatürk, Osmaniye Milletvekili
Suat Önal, Konya Milletvekili Ziya Altunyaldız ve Sinop Milletvekili Barış
Karadeniz’in, 7-12 Aralık 2015 tarihleri arasında Kamboçya’nın başkenti Punon
Pen’de düzenlenecek olan Asya Parlamenter Asamblesi 8’inci Genel Kurul
Toplantısı’na katılmalarına ilişkin tezkeresi (3/358)
03 Aralık
2015
Türkiye Büyük Millet Meclisi Genel Kuruluna
Asya
Parlamenter Asamblesinin 7-12 Aralık 2015 tarihleri arasında Kamboçya'nın
başkenti Punon Pen'de düzenlenecek olan 8’inci Genel Kurul Toplantısı’na Van
Milletvekili Burhan Kayatürk, Osmaniye Milletvekili Suat Önal, Konya
Milletvekili Ziya Altunyaldız ve Sinop Milletvekili Barış Karadeniz'in
katılması hususu 28/3/1990 tarihli ve 3620 sayılı Türkiye Büyük Millet
Meclisinin Dış İlişkilerinin Düzenlenmesi Hakkında Kanun'un 9'uncu maddesi
uyarınca Genel Kurulun tasviplerine sunulur.
 
İsmail Kahraman
 
Türkiye Büyük Millet 
 
Meclisi Başkanı
BAŞKAN
– Kabul edenler... Kabul etmeyenler... Kabul edilmiştir.
Bir
sonraki tezkereyi okutuyorum:
21.- Türkiye Büyük Millet
Meclisi Başkanlığının, Düzce Milletvekili Faruk Özlü’nün, Avrupa Birliği
Konseyi Lüksemburg Dönem Başkanlığınca 10-11 Aralık 2015 tarihlerinde
Lüksemburg’da düzenlenecek olan Kalkınma İşbirliği Komiteleri Başkanları
Toplantısı’na katılmasına ilişkin tezkeresi (3/359)
Türkiye Büyük Millet Meclisi Genel Kuruluna 
Avrupa Birliği Konseyi Lüksemburg Dönem
Başkanlığınca 10-11 Aralık 2015 tarihlerinde Lüksemburg'da düzenlenecek olan
Kalkınma İşbirliği Komiteleri Başkanları Toplantısı’na Düzce Milletvekili Faruk
Özlü'nün katılması hususu, 28/3/1990 tarihli ve 3620 sayılı Türkiye Büyük
Millet Meclisinin Dış İlişkilerinin Düzenlenmesi Hakkında Kanun'un 9'uncu
maddesi uyarınca Genel Kurulun tasviplerine sunulur.

İsmail Kahraman
 Türkiye
Büyük Millet Meclisi Başkanı
BAŞKAN – Kabul edenler… Kabul
etmeyenler… Kabul edilmiştir.
22.- Türkiye Büyük Millet
Meclisi Başkanlığının, Türkiye Büyük Millet Meclisi Başkanı İsmail Kahraman
başkanlığındaki bir heyetin, Kuzey Kıbrıs Türk Cumhuriyeti Cumhuriyet Senatosu
Başkanı Sibel Siber ve Azerbaycan Millî Meclisi Başkanı Oktay Asadov’un vaki
davetlerine icabet etmek üzere 9 Aralık 2015 tarihinde Kuzey Kıbrıs Türk
Cumhuriyeti’ne ve 15-16 Aralık 2015 tarihleri arasında Azerbaycan’a resmî birer
ziyarette bulunmasına ilişkin tezkeresi (3/360)
4 Aralık 2015
Türkiye Büyük
Millet Meclisi Genel Kuruluna
Türkiye Büyük Millet Meclisi Başkanı
İsmail Kahraman Başkanlığındaki heyetin; Kuzey Kıbrıs Türk Cumhuriyeti
Cumhuriyet Senatosu Başkanı Sibel Siber ve Azerbaycan Millî Meclisi Başkanı
Oktay Asadov'un vaki davetlerine icabet etmek üzere 9 Aralık 2015 tarihinde
Kuzey Kıbrıs Türk Cumhuriyeti'ne ve 15-16 Aralık 2015 tarihleri arasında
Azerbaycan'a resmî ziyarette bulunması hususu, 28/3/1990 tarihli ve 3620 sayılı
Türkiye Büyük Millet Meclisinin Dış İlişkilerinin Düzenlenmesi Hakkında
Kanun'un 6’ncı maddesi uyarınca Genel Kurulun tasviplerine sunulur. 
 İsmail
Kahraman
 Türkiye
Büyük Millet Meclisi Başkanı
BAŞKAN – Kabul edenler… Kabul
etmeyenler… Kabul edilmiştir.
Halkların Demokratik Partisi Grubunun
İç Tüzük’ün 19’uncu maddesine göre verilmiş bir önerisi vardır okutup işleme
alacağım ve oylarınıza sunacağım.
IX.- ÖNERİLER
A) Siyasi Parti Grubu
Önerileri
1.- HDP Grubunun, Grup Başkan
Vekili Diyarbakır Milletvekili İdris Baluken tarafından, AKP Hükûmetinin
politikalarıyla birlikte çeşitli valilikler tarafından hukuka aykırı bir
biçimde ilan edilen sokağa çıkma yasakları boyunca yapılan operasyonlarda
öldürülen sivillerin araştırılması amacıyla 8/11/2015 tarihinde Türkiye Büyük
Millet Meclisi Başkanlığına verilmiş olan Meclis araştırması önergesinin, Genel
Kurulun 8 Aralık 2015 Salı günkü birleşiminde sunuşlarda okunmasına ve
görüşmelerinin aynı tarihli birleşiminde yapılmasına ilişkin önerisi 
08/12/2015
Türkiye Büyük
Millet Meclisi Başkanlığına
Danışma Kurulunun 08/12/2015 Salı günü
(bugün) yaptığı toplantısında, siyasi parti grupları arasında oy birliği
sağlanamadığından grubumuzun aşağıdaki önerisini, İç Tüzük’ün 19’uncu maddesi
gereğince Genel Kurulun onayına sunulmasını saygılarımla arz ederim.
 İdris
Baluken
 Diyarbakır

 
Grup Başkan Vekili
Öneri:
08 Kasım 2015 tarihinde Diyarbakır Milletvekili Grup
Başkan Vekili İdris Baluken tarafından verilen (198 sıra no.lu), "AKP
Hükûmetinin politikalarıyla birlikte çeşitli valilikler tarafından hukuka
aykırı bir biçimde ilan edilen sokağa çıkma yasakları boyunca yapılan
operasyonlarda öldürülen sivillerin araştırılması" amacıyla, Türkiye Büyük
Millet Meclisine verilmiş olan Meclis Araştırma Önergesinin, Genel Kurulun
bilgisine sunulmak üzere bekleyen diğer önergelerin önüne alınarak, 08/12/2015
Salı günlü birleşiminde sunuşlarda okunması ve görüşmelerin aynı tarihli
birleşiminde yapılması önerilmiştir.
BAŞKAN
– Halkların Demokratik Partisi Grubu önerisi üzerine lehte Ayşe Acar Başaran,
Batman Milletvekili.
Buyurun
Sayın Başaran. (HDP sıralarından alkışlar) 
Süreniz
on dakikadır. 
AYŞE
ACAR BAŞARAN (Batman) – Sayın Başkan, değerli milletvekilleri; hepinizi
saygıyla selamlıyorum. 
Şu
anda burada anlatacaklarım üzerinde özellikle AKP milletvekilleri sıralarından
yoğun olarak, bunu, anlatacaklarımızı inkâr etmek üzerine ve anlatacaklarımızı
kabul etmemek üzerine birtakım girişimlerde bulunulacağını, birtakım cevaplar
verileceğini şu andan biliyorum. Ancak sadece on dakika, bütün ön yargılarınızı
bir tarafa bırakarak, siyasi ve kişisel kaygılarınızı bir tarafa bırakarak,
bire bir yaşayan biri olarak, bire bir bu sokağa çıkma yasaklarında bu
uygulanan antidemokratik uygulamalara maruz kalmış biri olarak beni sadece on
dakika dinlemenizi istiyorum. Çünkü bu anlatacaklarım Suriye’den değil,
Filistin’den değil, sizin iktidar olduğunuz ülkenin sınırları içerisinde
uygulanan politikalardır. 
MUHAMMET
BALTA (Trabzon) – Siz hangi ülkedesiniz?
AYŞE
ACAR BAŞARAN (Devamla) – Biz bıkmadan usanmadan bunları anlatmaya devam
edeceğiz. Biliyorum ki sizler bunlara kulaklarınızı tıkamaya devam edeceksiniz
ancak şu anda son birkaç aydır kürdistanda on sekiz yerde il ve ilçeler olmak
üzere… (AKP sıralarından gürültüler)
RAMAZAN
CAN (Kırıkkale) – Sayın Başkan… Öyle bir yer mi var Sayın Başkanım? 
AYŞE
ACAR BAŞARAN (Devamla) – ...toplam 149 gün sokağa çıkma yasağı ilan edilmiş ve
bu sokağa çıkma yasaklarında AKP’nin bu savaş politikaları neticesinde 77
insan, 77 sivil yurttaş yaşamını kaybetmiştir. Bizler Cizre’deyken ben bizzat
orada siviller olduğunu söylediğim zaman Sayın Başbakan sivil olmadığını
söylemişti. Bu, sivil değildi, evet, sizin gözünüzde bu, sivil değildi ya da
kendi çocuğunu, on yaşındaki Cemile’yi buzlukta saklamak zorunda kalan… Cemile,
sivil değildi değil mi? Ya da kendi ellerimizle hastaneye yetiştirmeye
çalıştığımız bu çocuk, sizin gözünüzde sivil değil, teröristti. 
HAKAN
ÇAVUŞOĞLU (Bursa) – Onları, siz, kendiniz öldürüyorsunuz.
AYŞE
ACAR BAŞARAN (Devamla) – Tüm bunların bire bir şahidi olarak sekiz gün Cizre’de,
altı gün Silvan’da, bizzat, bu antidemokratik uygulamalara maruz kaldım. 
Bizler,
sokağa çıkma yasaklarının olduğu yerlerde, bire bir AKP’nin talimatıyla çalışan
valiler ve kaymakamların eliyle halka yapılan katliamın bire bir şahidi olduk.
Çocuklar,
keskin nişancılar tarafından katledildi. (AK PARTİ sıralarından gürültüler) 
HAKAN
ÇAVUŞOĞLU (Bursa) – Kürtler öyle demiyor… Kürtler öyle demiyor… 
AYŞE
ACAR BAŞARAN (Devamla) – Çocuklar, sokakta oyun oynarken dizlerinden,
bacaklarından vuruldu.
Çocuklar…
HAKAN
ÇAVUŞOĞLU (Bursa) – Kürtler muzdarip… Zulmediyorsunuz Kürtlere… Kürtlere
zulmediyorsunuz orada… 
AYŞE
ACAR BAŞARAN (Devamla) – Dinlerseniz öğreneceksiniz!
Çocuk,
annesinin kucağında, bu antidemokratik uygulamaya maruz kaldı. Buyurun…
HAKAN
ÇAVUŞOĞLU (Bursa) – Kürtlere zulmediyorsunuz. Sizden şikâyetçi onlar. 
AYŞE
ACAR BAŞARAN (Devamla) – Sonra, burada, sizin yaptığınız bütün savunmalar,
orada hendeklerin olduğuydu. Peki, hendeklere karşı bu şekilde mi savunma
geliştirdiniz?
HAKAN
ÇAVUŞOĞLU (Bursa) – Siz zulmün yanındasınız. Zulmediyorsunuz Kürtlere. 
İDRİS
BALUKEN (Diyarbakır) – Sayın Başkan, laf atmaları engeller misiniz?
BAŞKAN
– Arkadaşlar, hatibi dinleyelim, sonra cevap vermek isteyen verebilir.
HAKAN
ÇAVUŞOĞLU (Bursa) – Kürtlere zulmediyorsunuz!
AYŞE
ACAR BAŞARAN (Devamla) – “Türk’sen övün, değilsen itaat et” midir? Bu mudur
hendeklere karşı verilen mücadele? 
İDRİS
BALUKEN (Diyarbakır) - Sayın Başkan, bu ortamda böyle bir oturum olmaz. Eğer
varsa bir cevabı kürsüye çıkar verir. 
AYŞE
ACAR BAŞARAN (Devamla) – Bu mesele hendek değildi. Bunu, sizler de, bire bir
hepiniz biliyorsunuz.
BAŞKAN
– Arkadaşlar, hatibi dinleyelim, daha sonra sözü olan cevap verebilir. 
HARUN
KARACA (İstanbul) – Mecbur muyuz saçma sapan sözleri dinlemeye!
AYŞE
ACAR BAŞARAN (Devamla) – Başkan, lütfen, müdahale eder misiniz?
BAŞKAN
– Dinleyelim hatibi. 
AYŞE
ACAR BAŞARAN (Devamla) – Dinlemek zorundasınız!
BAŞKAN
– Sayın Hatip, biz sizi dinleyeceğiz, Genel Kurul sizi dinleyecek. Yalnız,
özellikle, İç Tüzük’e uygun olarak… 
HARUN
KARACA (İstanbul) – “Kürdistan” deme hakkı yok burada. O şekilde söylenemez. 
BAŞKAN
- …67’nci maddeye göre ülkenin belli bir bölgesini farklı bir nitelendirme
yapmak suretiyle bir kısmı yaralayacak sözler de kullanmamanızı özellikle
istirham ederim. (AK PARTİ sıralarından alkışlar, HDP sıralarından gürültüler) 
AYŞE
ACAR BAŞARAN (Devamla) – Başkanım, lütfen, müdahale eder misiniz?
İDRİS
BALUKEN (Diyarbakır) – Sayın Başkan, buna siz müdahale edemezsiniz. 
BAŞKAN
– İç Tüzük 67 yetki veriyor.
İDRİS
BALUKEN (Diyarbakır) – Sizin grup toplantınızda Başbakan olarak Tayyip
Erdoğan’ın kullanmış olduğu coğrafi, siyasi, tarihî bir coğrafya… (AK PARTİ
sıralarından gürültüler) 
BAŞKAN
– Bakın Sayın Baluken, kürsüde hatibiniz var. Hatibiniz konuşsun.
Arkadaşlar,
hatibi dinleyelim. 
Sayın
milletvekilleri, lütfen…
AYŞE
ACAR BAŞARAN (Devamla) – İzin verirseniz Başkanım ve müdahalelere bir uyarı
yaparsanız sevineceğim.
Evet,
orada hendeklere karşı bir mücadele olmadığını hepiniz biliyorsunuz. Orada bir
halkın iradesine…
HAKAN
ÇAVUŞOĞLU (Bursa) – Ne işi var o hendeklerin orada?
AYŞE
ACAR BAŞARAN (Devamla) – Dinlerseniz öğreneceksiniz…
Bir
halkın iradesine, bir halk sadece “Ben varım.” dediği için… (AK PARTİ
sıralarından gürültüler)
HAKAN
ÇAVUŞOĞLU (Bursa) – Ne işi var o hendeklerin orada?
BAŞKAN
– Değerli arkadaşlar… Sayın milletvekilleri… Hakan Bey, lütfen hatibi
dinleyelim.
AYŞE
ACAR BAŞARAN (Devamla) – …”Ben de kendi irademi beyan edebilirim.” dediği için,
o “esedullah timi” denilen ve burada araştırılmasını istediğimiz, üstünü
örttüğünüz o timler vasıtasıyla oradaki sivil halkın üzerinde birçok baskı
uygulanıyor. 
HAKAN
ÇAVUŞOĞLU (Bursa) – Niye kazdın hendekleri o zaman? Sokağa çıkma yasağı
istemiyorsan kazma hendeği kardeşim!
AYŞE
ACAR BAŞARAN (Devamla) - Evet, bu mudur hendeklerle mücadele? “Türk’sen övün,
değilsen itaat et!” Bunların yazılımlarının hepsi sizin basın kuruluşlarınız
tarafından çekilip Silvan’da sokağa çıkma yasağı kaldırılmadan bir gün önce
servis edildi. Yapılan şuydu: Eğer siz muhalif ses çıkarırsanız, eğer siz
“Benim iradem var.” derseniz, eğer siz “Bu tekçi zihniyete karşı mücadele
ediyorum.” derseniz, “Ben bu tekçi zihniyeti kabul etmiyorum.” derseniz, işte o
zaman “Sizin karşınızda sizi katlederiz.” dediler. 
HAKAN
ÇAVUŞOĞLU (Bursa) – O hendek ne olacak? Hendekten bahset!
BAŞKAN
– Sayın Çavuşoğlu, lütfen…
AYŞE
ACAR BAŞARAN (Devamla) – “Türk’sen övün, değilsen itaat et.” denildi. Biz bu
topraklar üzerinde birçok halkın olduğunu hepimiz biliyoruz. Bugün Sayın
Cumhurbaşkanı çıkıp şunu söyledi: “Kürt halkı.” dedi. Mademki “Kürt halkı, biz
onların yanındayız.” diyorsa eğer bununla ilgili neden şu ana kadar Mecliste
herhangi bir çalışma başlatılmadı? Neden herhangi bir AKP milletvekilinin
ağzından bununla ilgili tek bir cümle söylenmedi? Bunun hepsinin bire bir
araştırılması gerekiyor.
Evet,
sokağa çıkma yasaklarında neler yapıldı, anlatayım. Siz belki dinlemek
istemiyorsunuz ama tutanaklara geçecek ve gerçekten 90’lı yıllarda yapılan
bütün katliamlar gibi bu da Türkiye’nin tarihine kara bir leke olarak geçecek.
Bunun geçmesi için de tutanaklara geçmesi gerekiyor.
Neler
yapıldı sokağa çıkma yasaklarında? Su kesildi, elektrikler kesildi, hiçbir GSM
operatörü çekmedi. AKP’nin iktidarının talimatıyla GSM operatörleriyle biz
112’ye bile ulaşamadık, 112’ye bile. 
HAKAN
ÇAVUŞOĞLU (Bursa) – Hendek ne olacak? Bir kere de hendekten bahset!
AYŞE
ACAR BAŞARAN (Devamla) - Çıkıp hiçbir şeyden haberi olmayan, oradaki hiçbir
şeyden haberi olmayan, hiçbir inisiyatifi olmayan, hiçbir yetkisi olmayan
valiler, kaymakamlar çıkıp şu açıklamaları yaptılar: “Biz halka ekmek, su
dağıttık.” dediler. Ben sekiz gün kaldım Cizre’de, Silvan’da altı gün kaldım.
Tek şunu gördüm ben: Altı saat kaldığım evde altı saat boyunca bomba atarlara
maruz kaldım, altı saat boyunca silahlarla taramalara maruz kaldım. Bugün
burada konuşuyorsam tamamen şans eseridir, çünkü orada bizim de hayatımıza
kastedildi. Nasıl ki sokağa çıkma yasaklarının olduğu yerlere girmeye çalışan
Sayın Figen Yüksekdağ’a karşı bu uygulama geliştirildiyse, içeride de bizim de
hayatımıza kastedildi. O güvenlik görevlileri halkı koruyorsa madem, insanlar
niye beyaz bayraklarla dışarıya çıkıyor, niye? 
Düşünün
ki Kızılay Meydanı’nda sokağa çıkma yasağı var… 
HAKAN
ÇAVUŞOĞLU (Bursa) – Orada hendek yok, hendek yok orada. 
AYŞE
ACAR BAŞARAN (Devamla) – …ve sizler milletvekilleri olarak oraya
giremiyorsunuz. 
HAKAN
ÇAVUŞOĞLU (Bursa) – Sayın Hatip, Kızılay Meydanı’nda hendek yok. 
AYŞE
ACAR BAŞARAN (Devamla) – Elektrik yok, su yok, hiçbir yiyecek yok. O halk
tamamen kendi iradesini ortaya koyduğu için, tamamen “Ben kendi kendimi
yönetebilirim.” dediği için, tamamen sizin ırkçı, faşist ve tekçi zihniyetinize
karşı… (HDP sıralarından alkışlar, AK PARTİ sıralarından sıra kapaklarına
vurmalar)
Başkan,
lütfen müdahale eder misiniz! (Gürültüler)
…“Ben
sizin bu uygulamalarınızı kabul etmiyorum.” dediği için bu insanlara karşı bir
imha ve katliam politikası geliştirilmiştir. 
BAŞKAN
– Sayın Hatip, bütün Meclisi ırkçı olarak, faşist olarak nitelendiremezsiniz. 
Bakın,
İç Tüzük 67’ye göre, kaba ve yaralayıcı sözler kullanamazsınız. 
İDRİS
BALUKEN (Diyarbakır) – Meclise hitap etmiyor, laf atanlara söylüyor. Çıkıp
cevap versinler. 
BAŞKAN
– Lütfen…
AYŞE
ACAR BAŞARAN (Devamla) – Başkanım, sürekli bana müdahale ediyorsunuz.
BAŞKAN
– Lütfen… Temiz bir dille konuşmanızı istiyorum.
AYŞE
ACAR BAŞARAN (Devamla) – Göreviniz gereği…
BAŞKAN
– Sayın milletvekillerinden de…
AYŞE
ACAR BAŞARAN (Devamla) – Sayın Başkan, tek müdahaleniz bana karşı olmamalı,
lütfen bu sıralara da müdahale edin. 
Ben
devam ediyorum. 
BAŞKAN
– Bir dakika, bir dakika, bir dakika…
Sayın
milletvekillerinden de… Konuşmanın içeriğine katılmak durumunda değilsiniz ama
kürsüye çıkan her hatibi dinlemek durumundayız. Her gruptan da konuşmacılar
var. Gerekirse konuşmacılar cevaplarını verirler. 
Lütfen
değerli arkadaşlar, hatibi dinleyelim. 
İDRİS
BALUKEN (Diyarbakır) – Sayın Başkan…
NURETTİN
YAŞAR (Malatya) – Ama bana “faşist” demeye hakkı yok ya, çok ayıp!
AYŞE
ACAR BAŞARAN (Devamla) – Bu uygulamalar…
İDRİS
BALUKEN (Diyarbakır) – Sayın Başkan, bir saniye… Bir süreyi durdurur musunuz.
İkinci
defadır hatibin konuşmasına müdahale ediyorsunuz. 
AYŞE
ACAR BAŞARAN (Devamla) – Ben uygulamalardan söz ediyorum. Bu faşist bir
uygulamadır.
NURETTİN
YAŞAR (Malatya) – Faşist sensin! Faşist orada.
AYŞE
ACAR BAŞARAN (Devamla) – Bu faşist bir uygulamadır, faşist bir uygulamadır. 
NURETTİN
YAŞAR (Malatya) – Faşistin kim olduğunu ben biliyorum. 
AYŞE
ACAR BAŞARAN (Devamla) – Ve şunu söylüyorum, bu uygulamalara karşı…
NURETTİN
YAŞAR (Malatya) – Çok ayıp!
BAŞKAN
– Değerli arkadaşlar, hatibi dinleyelim. 
AYŞE
ACAR BAŞARAN (Devamla) – …eğer orada ne olduğunu bilmek istiyorsanız biz
oradayız, biz oradaki insanların yanındayız, biz onlarla beraber bu
antidemokratik, bu gayrimeşru, bu hiçbir hukuka ve insanlığa sığmayan uygulamalara
karşı o insanların yanında yer alıyoruz. Eğer sizler de orada ne yaşandığını
görmek istiyorsanız, bir zahmet çıkalım odalarımızdan, hepimiz gidelim, orada
ne yaşandığını bire bir kendiniz görün. Size gösterilen ve sürekli medyada
gösterilenler üzerinden yorum yapacağımıza, buyurun, neler yaşanıyor, bu halk
neler yaşıyor, bu 77 insan sivil miydi, değil miydi…
MUHAMMET
BALTA (Trabzon) – Caminin içerisinde şehit edilen vatan evlatlarından bahset.
AYŞE
ACAR BAŞARAN (Devamla) – 35 günlük bebeğe “sivil” demeyen bir zihniyetten söz
ediyoruz. 35 günlük bebek hastaneye gidemediği için hayatını kaybetti. 
MUHAMMET
BALTA (Trabzon) – Caminin içerisinde şehit edilen vatan evlatlarından bahset.
AYŞE
ACAR BAŞARAN (Devamla) – Bunun için de, buyurun, en kısa zamanda gerçeğin,
hakikatin ne olduğunun ortaya çıkmasını eğer sizler de istiyorsanız, buyurun,
bu araştırma…
(Mikrofon
otomatik cihaz tarafından kapatıldı)
AYŞE
ACAR BAŞARAN (Devamla) – …komisyonunu oluşturalım ve bu sivillerin kimler
tarafından ne şekilde öldürüldüğünü hep beraber görmüş olalım.
MUHAMMET
BALTA (Trabzon) – PKK’lılar, teröristler öldürdü, teröristler.
AYŞE
ACAR BAŞARAN (Devamla) – Teşekkür ederim. (HDP sıralarından alkışlar)
BAŞKAN
– Evet, teşekkürler Sayın Başaran.
İDRİS
BALUKEN (Diyarbakır) – Sayın Başkan…
BAŞKAN
– Buyurun Sayın Baluken.
İDRİS
BALUKEN (Diyarbakır) – Bir hususu özellikle iletmek istiyorum. Şimdi, sayın
hatip konuşurken, defalarca Genel Kuruldan konuşma düzenini bozacak şekilde laf
atmalar oldu. Gürültüyle defalarca sayın hatibin konuşmasını bütün
milletvekillerinin dinlemesini gasbedecek şekilde müdahaleler oldu.
RAMAZAN
CAN (Kırıkkale) – Hatip de tahrik etmesin.
İDRİS
BALUKEN (Diyarbakır) – Siz bu laf atanları, bu gürültü yapanları uyaracağınız
yere kürsüde konuşma yapan sayın hatibin sözünü 2 kez kestiniz.
BAŞKAN
– Evet Sayın Baluken.
İDRİS
BALUKEN (Diyarbakır) – Her iki söz kesme girişiminiz de İç Tüzük’e uygun
değildir, İç Tüzük’e aykırıdır.
HAKAN
ÇAVUŞOĞLU (Bursa) – Faşist kim?
AHMET
YILDIRIM (Muş) – Onları yapanlar faşist.
HAKAN
ÇAVUŞOĞLU (Bursa) – Hendek kazanlar ne, hendek kazanlar?
AHMET
YILDIRIM (Muş) – Zihniyetiniz faşist, zihniyetiniz.
BAŞKAN
– Arkadaşlar, bir dakika. Sayın Baluken’i dinliyoruz.
İDRİS
BALUKEN (Diyarbakır) – Ya bir susun! Susun! Siz mi susturacaksınız!
HAKAN
ÇAVUŞOĞLU (Bursa) – Kim hendek kazanlar?
BAŞKAN
– Hakan Bey, Sayın Çavuşoğlu…
Buyurun
Sayın Baluken, dinliyorum sizi. 
İDRİS
BALUKEN (Diyarbakır) – Ya bir Grup Başkan Vekili konuşuyor, hâlâ aynı şeyi
gösteriyor.
BAŞKAN
– Buyurun, sizi dinliyorum. Dinliyorum, tamam.
İDRİS
BALUKEN (Diyarbakır) – Sayın hatibin belirttiği “Kürdistan” ismi bu toprakların
siyasi ideali ve tarihî bir gerçekliğidir. (HDP sıralarından alkışlar) Bugüne
kadar, Selçuklu Sultanı Sencer’den Yavuz Sultan Selim’e, ilk Meclis
kuruluşundan bu Meclis tutanaklarına, şu anki Cumhurbaşkanı Tayyip Erdoğan’ın
AKP Grubunda yapmış olduğu konuşmaya kadar da defalarca ifade edilmiştir ve
hiçbir Meclis başkanı da sizin gibi İç Tüzük maddesini gerekçe göstererek o
konuya müdahale etmemiştir. Dolayısıyla, bu tutumunuz yanlıştır.
BAŞKAN
– Sayın Başkan…
İDRİS
BALUKEN (Diyarbakır) – İkincisi: Sayın hatip orada “Türk’sen övün, değilsen
itaat et.” yazısını göstererek bu yazının genel olarak bugün yaşanan sorunların
kökeni olduğunu belirtmiş, oradan gelen tepkiler üzerine de “Bunu savunan ırkçı
ve faşisttir.” demiştir. Bu tespiti de son derece yerindedir. 
NURETTİN
YAŞAR (Malatya) – Evet, bunu savunan ırkçı ve faşisttir ama öyle demedi. 
İDRİS
BALUKEN (Diyarbakır) – Dolayısıyla, sizin ona müdahale etmeniz de İç Tüzük’e
uygun değildir.
BAŞKAN
– Sayın Baluken, ben İç Tüzük 67’ye istinaden, yine, İç Tüzük’ün 66’ncı
maddesine göre… 
NURETTİN
YAŞAR (Malatya) – Bunu savunan ırkçı ve faşisttir ama aksini savunan da ırkçı
ve faşisttir.
BAŞKAN
– Değerli arkadaşlar, kürsüdeki üyenin sözü ancak Başkan tarafından, kendisini
İç Tüzük’e uymaya ve konudan ayrılmamaya davet için kesilebilir. Ben de bunun
için, İç Tüzük’ten aldığım yetkiye dayanarak konuya davet ettim ve yaralayıcı
sözler sarf etmemesini ifade ettim. Bu, Başkanın yetkisidir, İç Tüzük’ten
aldığı yetkidir. (HDP sıralarından gürültüler)
İDRİS
BALUKEN (Diyarbakır) – Bakın, Sayın Cumhurbaşkanının Başbakan olarak AKP
Grubunda yapmış olduğu oturumu da yönetiyordunuz. Bu Meclisin tutanaklarında
“kürdistan ve Lazistan mebusları” dediğinde müdahale etmediniz.
BAŞKAN
– Doğrudur, kürdistan, Lazistan mebusları vardı geçmişte, tarihte, doğrudur.
İDRİS
BALUKEN (Diyarbakır) – Orada yapmadığınız müdahaleyi burada yapamazsınız.
Kişilere göre burada tutum sergileyemezsiniz.
BAŞKAN
– Doğrudur efendim, teşekkür ediyorum, tutanaklara geçmiştir.
Önerinin
aleyhinde Niğde Milletvekili Sayın Alpaslan Kavaklıoğlu.
Buyurun
Sayın Kavaklıoğlu. (AK PARTİ sıralarından alkışlar)
Süreniz
on dakikadır.
ALPASLAN
KAVAKLIOĞLU (Niğde) – Sayın Başkanım, öncelikle yeni vazifenizi tebrik
ediyorum. Allah hayırlı hizmetler yapmayı nasip etsin.
Sayın
milletvekilleri, HDP’nin grup önerisi üzerine söz almış bulunuyorum. Hepinizi
saygıyla selamlıyorum.
Toplumsal
hayatın vazgeçilmez ilk ve temel esası, insanın en asli ve temel hakkı olan
yaşam hakkının temin edilmesidir. Bir devletin ve ülkenin var olabilmesi ve
varlığını devam ettirebilmesi, vatandaşlarının can ve mal güvenliğinin
teminidir. 
Bugün,
maalesef, ülkemizin bazı bölgelerinde, bazı şehirlerinde ve bazı sokaklarımızda,
vatandaşlarımızın günlük hayatlarını idame için gerekli olan faaliyetlerin
yapılmasını engellemek isteyenler ve vatandaşlarımızı dehşete düşürüp terörize
etmek isteyenler vardır. Çocuklarımızın okula gitmesini, vatandaşlarımızın semt
polikliniğine, doktora gitmesini engelleyen, fırından ekmek almasını
zorlaştıran unsurlar yetmezmiş gibi sokaklarda hendekler kazıp barikatlar
kurmaya, çoluğun çocuğun geçeceği, oyun oynayacağı sokaklara bubi tuzaklı
bombalar yerleştirmeye cüret etmektedirler. Vatandaşlarımızın günlük
hayatlarını devam ettirmelerindeki rahatlığı, güvenliği ve esenliği yok etmek
istemektedirler. 
Bütün
bunları bertaraf edip vatandaşlarımızın rahatça dolaşabilmeleri için o
tuzakların, patlayıcıların temizlenmesi ve hendeklerin kapatılması gereklidir.
Vatandaşlarımızın güvenliği bizim için her şeyden daha önemlidir.
MEHMET
EMİN ADIYAMAN (Iğdır) – Hiç gittin mi o yöreye?
ALPASLAN
KAVAKLIOĞLU (Devamla) – Vatandaşlarımızın istekleri doğrultusunda bu temizliğin
yapılabilmesi, patlayıcıların etkisiz ve zararsız hâle getirilebilmesi için
mülki idare amirleri, tedbir amaçlı, halkımızın can ve mal güvenliğine zarar
vermeden, gündelik hayatın normal akışını temin için geçici olarak sokağa çıkma
yasağı uygulamaktadırlar.
FERHAT
ENCU (Şırnak) – 300 sivili katlederek mi yapıyorsunuz bunu?
ALPASLAN
KAVAKLIOĞLU (Devamla) – Bu sokağa çıkma yasağı, ilan edilen sokak, cadde ve
mahallelerde, değişik alanlarla sınırlı olarak uygulanmaktadır. Mülki amirlerce
alınan bu kararların temel hukuki ve yasal dayanağı öncelikle Anayasa’mızın
23’üncü maddesi ve İl İdaresi Kanunu’nun…
MAHMUT
TANAL (İstanbul) – 23’üncü maddeyi oku, öyle bir yetki yok.
ALPASLAN
KAVAKLIOĞLU (Devamla) – Var. Efendim, Anayasa’mızın 23’üncü maddesini hemen
okuyayım ben size.
BAŞKAN
– Sayın Tanal, lütfen kürsüdeki hatibe müdahale etmeyin. 
Efendim,
siz de Genel Kurula konuşun Sayın Kavaklıoğlu.
ALPASLAN
KAVAKLIOĞLU (Devamla) – Başlığı “Yerleşme ve seyahat hürriyeti” biliyorsunuz.
“Yerleşme hürriyeti, suç işlenmesini önlemek, sağlıklı ve düzenli kentleşmeyi
geliştirmek, kamu mallarını korumak; seyahat hürriyeti ise suç soruşturma ve
kovuşturması sebebiyle genel sağlığı korumak yahut suç işlenmesini önlemek
amacıyla sınırlandırılabilir.” diyor. 
MİTHAT
SANCAR (Mardin) – 13’üncü ve 15’inci maddeyi de okuyun lütfen. 
MAHMUT
TANAL (İstanbul) – 13’üncü maddesi ne bu Anayasa'nın?
ALPASLAN
KAVAKLIOĞLU (Devamla) – Yine, İl İdaresi Kanunu’muzun 11’inci maddesi
valilerimize tanınan yetkileri ve görevleri belirlemekte. 
TUĞBA
HEZER ÖZTÜRK (Van) – Doğru, sizin valileriniz! AKP’nin valileri!
ALPASLAN
KAVAKLIOĞLU (Devamla) – Bu 11’inci maddenin (A) fıkrasına göre “Vali, il
sınırları içinde bulunan genel ve özel bütün kolluk kuvvet ve teşkilatının
amiridir. Suç işlenmesini önlemek, kamu düzen ve güvenini korumak için gereken
tedbirleri alır. Bu maksatla Devletin genel ve özel kolluk kuvvetlerini
istihdam eder, bu teşkilat amir ve memurları vali tarafından verilen emirleri
derhâl yerine getirmekle yükümlüdür.”
Yine,
İl İdaresi Kanunu’nun 11’inci maddesinin (C) fıkrasında “İl sınırları içinde
huzur ve güvenliğin, kişi dokunulmazlığının, tasarrufa müteallik emniyetin,
kamu esenliğinin sağlanması ve önleyici kolluk yetkisi valinin ödev ve
görevlerindendir. 
Bunları
sağlamak için vali gereken karar ve tedbirleri alır. Bu hususta alınan ve ilan
olunan karar ve tedbirlere uymayanlar hakkında 66’ncı madde hükümleri
uygulanır.”
Buna
benzer bir yetki, yine -aynı kanunun- İl İdaresi Kanunu’nun 32’nci maddesinde
kaymakamlara da tanınmıştır. Kaldı ki, Diyarbakır’da son alınan sokağa çıkma
yasakları, biliyorsunuz Sur Kaymakamlığı tarafından alınmıştır. Burada da, (A)
fıkrasında “Kaymakam, ilçe sınırları içinde bulunan genel ve özel kolluk kuvvet
ve teşkilatının amiridir.” Yine (B) fıkrasında “Suç işlenmesini önlemek, kamu
düzen ve güvenini korumak için gereken tedbirleri alır. Bu maksatla Devletin
genel ve özel kolluk kuvvetlerini istihdam eder. Kanun, tüzük, yönetmelik ve
Hükümet kararları hükümlerinin yürütülmesi için emirler verir. Bu teşkilat amir
ve memurları kaymakam tarafından verilen emirleri derhâl yerine getirmekle
ödevlidir.” 
DİRAYET
TAŞDEMİR (Ağrı) – Cezası nedir?
ALPASLAN
KAVAKLIOĞLU (Devamla) – Yine -aynı maddenin- 32’nci maddenin (Ç) fıkrasında
“İlçe sınırları içinde huzur ve güvenliğin, kişi dokunulmazlığının, tasarrufa
müteallik emniyetin, kamu esenliğinin sağlanması ve önleyici kolluk yetkisi
kaymakamın ödev ve görevlerindendir. Bunları sağlamak için kaymakam gereken
karar ve tedbirleri alır. Bu hususta alınan ve ilan edilen karar ve tedbirlere
uymayanlar hakkında 66’ncı madde hükümleri uygulanır.” 
Peki,
bu 66’ncı madde hükümleri nedir? 66’ncı maddede de “İl genel kurulu veya idare
kurulları yahut en büyük mülki idare amiri tarafından kanunların verdiği
yetkiye istinaden ittihaz ve usulen tebliğ ve ilan olunan karar ve tedbirlerin
tatbik ve icrasına muhalefet eden veya müşkülat gösterenler veya riayet
etmeyenler, mahallî mülki amir tarafından Kabahatler Kanununun 32’nci maddesi
hükmü uyarınca cezalandırılır.” 
FERHAT
ENCU (Şırnak) – Kaç kişi cezalandırıldı?
ÇAĞLAR
DEMİREL (Diyarbakır) – Kaç kişi cezalandırıldı?
DİRAYET
TAŞDEMİR (Ağrı) – Sokağa çıkmanın cezası nedir, ihlal etmenin? 
ALPASLAN
KAVAKLIOĞLU (Devamla) – “Ancak, kamu düzenini ve güvenliğini veya kişilerin can
ve mal emniyetini tehlikeye düşürecek toplumsal olayların baş göstermesi
hâlinde vali tarafından kamu düzenini sağlamak amacıyla alınan ve usulüne göre
ilan olunan karar ve tedbirlere aykırı davrananlar, üç aydan bir yıla kadar
hapis cezasıyla cezalandırılır.” diyor 66’ncı madde. 
TUĞBA
HEZER ÖZTÜRK (Van) – Hapis değil, mezara koyuyorlar, mezara!
ALPASLAN
KAVAKLIOĞLU (Devamla) – Bu hükümlere ve şimdiye kadar valilerimizin ve
kaymakamlarımızın aldığı kararlara halkımız tamamen riayet etmiştir, burada bir
sıkıntı yaşanmamaktadır. 
ÇAĞLAR
DEMİREL (Diyarbakır) – Gördünüz mü acaba, orada mıydınız? 
ALPASLAN
KAVAKLIOĞLU (Devamla) – Halkımız, güvenlik güçlerimizin sokaklarımızı
yaşanabilir hâle getirmesine yardımcı olmaktadır çünkü vatandaşlarımızın
bakkala ekmek almaya gitmesi bile tehlikeli hâle gelmiştir. 
TUĞBA
HEZER ÖZTÜRK (Van) – Esedullah timi onlar.
ALPASLAN
KAVAKLIOĞLU (Devamla) – Camiler bile terör unsurları tarafından kundaklanmaya
ve işgal edilmeye başlanmıştır. Bunların temizlenmesi ve huzurun temini için
devlet gereğini yapmaktadır. 
Sayın
milletvekilleri, bütün bu barikatların kaldırılması ve hendeklerin doldurulması
sırasında terör unsurları, güvenlik kuvvetlerimize, çalışan kamu görevlilerine
ve araçlarına silahlı saldırılarda bulunmaktadır. Yapılan bu faaliyetlerde
Hükûmetimizin üzerinde hassasiyetle durduğu en önemli husus sivil kayıpların
olmamasıdır. Bunun için güvenlik güçlerimiz tarafından çok hassas çalışmalar
gerçekleştirilmektedir. 
TUĞBA
HEZER ÖZTÜRK (Van) – Çok hassas, çok!
ALPASLAN KAVAKLIOĞLU (Devamla) – Bu sebeple işler
uzamakta, güvenlik kuvvetlerimiz maalesef çok sayıda yaralı ve şehit
vermektedir. Sivil kayıp olarak nitelendirilenlerin çoğu da silahlı unsurlar
olmaktadır. (HDP sıralarından gürültüler)
İDRİS BALUKEN (Diyarbakır) – Gel gidelim araştıralım o
zaman.
ALPASLAN KAVAKLIOĞLU (Devamla) – Sivil kayıpların
olmaması ortak temennimizdir.
İDRİS BALUKEN (Diyarbakır) – Ayıp denen bir şey var ya.
ALPASLAN KAVAKLIOĞLU (Devamla) – Bu konuda gerekli
hassasiyet gösterilmektedir. 
BESİME KONCA (Siirt) – 35 günlük bebek hendek mi
kazmış?
ALPASLAN KAVAKLIOĞLU (Devamla) – HDP’nin grup önerisine
katılmadığımızı belirtir, hepinizi saygıyla selamlarım. (AK PARTİ sıralarından
alkışlar)
BAŞKAN – Teşekkürler Sayın Kavaklıoğlu. 
GÜLSER YILDIRIM (Mardin) – Cesaretiniz varsa gidin o
sivil ölümleri araştırın, kaçmayın be!
İDRİS BALUKEN (Diyarbakır) – Sayın Başkan…
BAŞKAN – Buyurun Sayın Baluken. 
İDRİS BALUKEN (Diyarbakır) – Hatip konuşması sırasında
“o bölgede herhangi bir sivil kaybın olmadığı” demek suretiyle Genel Kurulu
yanlış bilgilendirmiştir. Bu durumda bizim grup hatibimizin sokağa çıkma
yasağının uygulandığı bölgelerdeki sivil kayıpla ilgili verdiği bilgiyi de
yanlış bir yöne çekmiştir. Müsaade ederseniz bir açıklama yapacağım. 
BAŞKAN – Sayın Baluken, açıklamaysa yerinizden bir
dakika… 
İDRİS BALUKEN (Diyarbakır) – Yani kürsüden…
BAŞKAN – Tamam, yerinizden açıklama yapın. Bu sataşma
olmadığı için… Bu, açıklama, açıklamayı gerektiriyor. 
İDRİS BALUKEN (Diyarbakır) – Hayır, hayır, şöyle Sayın
Başkan…
BAŞKAN – Bakın “açıklama” dediniz. Evet, size söz
vereceğim. 
Tamam, iki dakika yerinizden açıklama…
İDRİS BALUKEN (Diyarbakır) – Bakın, burada sataşma
olmayabilir ama bize atfolunan bir bilgiyi Genel Kurula farklı yansıtması
vardır.
BAŞKAN – Şimdi, Sayın Baluken…
İDRİS BALUKEN (Diyarbakır) - İç Tüzük 69’a
baktığınızda, bağlamdan koparılmış bir bilgiden bahsediyoruz. 
BAŞKAN –İşte, açıklama hakkını kullanmanız… Açıklama
olarak ben size yerinizden, açıklamayı ancak yerinizden verebiliyorum. 
İDRİS BALUKEN (Diyarbakır) – Hayır, Sayın Başkan, İç
Tüzük 69’da nettir yani bizim bilgilerimizi bağlamından koparıp Genel Kurula
farklı yansıtıyorsa… 
BAŞKAN – Bakın, size ya da grubunuza sataşma…
İDRİS BALUKEN (Diyarbakır) - …kürsüden cevap verme
hakkımız doğar.
BAŞKAN – İşte, açıklamayı gerektiriyor, tamam, yerinizden
vereyim. 
Sayın Baluken, lütfen buyurun. 
İDRİS BALUKEN (Diyarbakır) – Sayın Başkan…
BAŞKAN – Yani, İç Tüzük’ü doğru uygulayalım diyorum
Sayın Baluken. Ben söz vermeme taraftarı değilim. 
İDRİS BALUKEN (Diyarbakır) – Sayın Başkan, bugün ilk
yönetiminiz. En azından, umarım bundan sonraki yönetiminizde biraz daha dikkat
edersiniz. 
BAŞKAN – Tamam, rahat olun, ben dikkat ederim ama siz
de dikkat edin. Hep birlikte bu Meclisi verimli bir şekilde çalıştıralım,
temennim bu. 
Yerinden, evet, Sayın Baluken’e söz verelim. 
VI.- AÇIKLAMALAR
(Devam)
20.- Diyarbakır Milletvekili
İdris Baluken’in, Niğde Milletvekili Alpaslan Kavaklıoğlu’nun HDP grup önerisi
üzerinde yaptığı konuşmasındaki bazı ifadelerine ilişkin açıklaması 
İDRİS BALUKEN (Diyarbakır) – Değerli milletvekilleri,
bakın, çok önemli bir araştırma önergesini buraya getirip bir araştırma
komisyonu kurulmasını bütün Meclise ifade ediyoruz. 
Şimdi, bugüne kadar, bu sokağa çıkma yasağı
uygulamalarının devreye girdiği tarihten bugüne kadar katledilen sivil sayısı
140’ı geçti. 7 Haziran öncesinden başlayarak bugüne kadar devreye konan savaş
konseptinde de yaşamını yitiren sivil sayısı 300’ü geçti. Bu çok ciddi bir
rakamdır. 
Henüz,
bakın, dün, Silopi’de 15 yaşında, yüzde 50 engelli olan Ferhat Kartal -yüzde 50
engelli arkadaşlar, 15 yaşındaki bir çocuk katledildi. Cizre’de 9 yaşındaki
Baran, Nusaybin’de 60 yaşındaki Ahmet amca, Nusaybin’de 55 yaşındaki Selamet
teyzenin katliyle ilgili buraya gelip gerçekleri çarpıtmanın bir anlamı yok. 
REŞAT
PETEK (Burdur) – Yasin Börü’nün de kafası ezildi değil mi.
İDRİS
BALUKEN (Diyarbakır) - Madem sivillerin katledilmediğini düşünüyorsanız, madem
orada sivil bir can kaybı yok düşünüyorsanız, madem bütün sorun hendek
meselesine indirgenecek şekilde eğer ele alınıyor diye düşünüyorsanız, gelin bu
araştırma önergesine oy verelim, hep birlikte milletvekilleri olarak gidip o
bölgede durumu yerinde tespit edelim, halkın taleplerini ve orada yaşanan
sıkıntıları da birlikte getirip Genel Kurula sunalım. O zaman niye karşı
çıkıyorsunuz? 
Madem
orada bu can kayıplarını yapanlar başka insanlarsa, madem orada sizin
bahsettiğiniz tek bir sivil kayıp yoksa neden korkuyorsunuz?
(Mikrofon
otomatik cihaz tarafından kapatıldı) 
İDRİS
BALUKEN (Diyarbakır) - Bu araştırma önergesine en çok da sizin destek vermeniz
gerekiyor.
Teşekkür
ederim.
BAŞKAN
– Teşekkürler Sayın Baluken.
MAHMUT
TANAL (İstanbul) – Sayın Başkan… Sayın Başkan…
Önerinin
lehinde ikinci söz Veli Ağbaba, Malatya Milletvekili.
MAHMUT
TANAL (İstanbul) – Sayın Başkan, şimdi Anayasa’mızın 13’üncü maddesi diyor ki:
“Temel hak ve hürriyetler, özlerine dokunulmaksızın yalnızca Anayasanın ilgili
maddelerinde belirtilen sebeplere bağlı kalmak kaydıyla kanunla
sınırlanabilir.”
BAŞKAN
– Doğru söylüyor.
MAHMUT
TANAL (İstanbul) – Biraz evvel Sayın AKP’li hatibin dediği valilerin sokağa
çıkma yasağını ilan ederken ne Anayasa’mızın 23’üncü maddesinde ne İl Özel
İdaresi Kanunu’nda ne İl İdaresi Kanunu’nda, hiçbir kanunda böyle bir dayanağı
yok. Kamuoyuna yanlış bilgi veriyor. Bu sokağa çıkma yasağını ilan eden valiler
günün birinde mutlak suretle hukuka hesap vermek zorundadırlar.
BAŞKAN
– Tamamdır Sayın Tanal.
IX.- ÖNERİLER (Devam)
A) Siyasi Parti Grubu
Önerileri (Devam)
1.- HDP Grubunun, Grup Başkan
Vekili Diyarbakır Milletvekili İdris Baluken tarafından, AKP Hükûmetinin
politikalarıyla birlikte çeşitli valilikler tarafından hukuka aykırı bir
biçimde ilan edilen sokağa çıkma yasakları boyunca yapılan operasyonlarda
öldürülen sivillerin araştırılması amacıyla 8/11/2015 tarihinde Türkiye Büyük
Millet Meclisi Başkanlığına verilmiş olan Meclis araştırması önergesinin, Genel
Kurulun 8 Aralık 2015 Salı günkü birleşiminde sunuşlarda okunmasına ve
görüşmelerinin aynı tarihli birleşiminde yapılmasına ilişkin önerisi (Devam)
BAŞKAN
- Önerinin lehinde ikinci söz Veli Ağbaba, Malatya Milletvekili.
Buyurun
Sayın Ağbaba. (CHP sıralarından alkışlar)
Süreniz
on dakika.
VELİ
AĞBABA (Malatya) – Sayın Başkanım, teşekkür ederim.
Sizi
de kutluyorum, başarılar diliyorum.
Tabii,
biraz önce AKP Grubunun göstermiş olduğu tepkiyi hayretle izledim değerli
arkadaşlar. Yani siyaseten bu kadar ikiyüzlü nasıl olunabilir anlamak mümkün
değil. Birkaç örnek vereceğim. (AK PARTİ sıralarından gürültüler)
REŞAT
PETEK (Burdur) – Hakarete başlama.
ENGİN
ALTAY (İstanbul) – Bu siyasi eleştiridir Sayın Vekil.
VELİ AĞBABA (Devamla) - Otur dinle, otur dinle!
Siyaseten ikiyüzlü nasıl olunabilir, örnek vereceğim. Otur, dinle! 
BAŞKAN
– Arkadaşlar, hatibi dinleyelim.
VELİ
AĞBABA (Devamla) - Otur, dinle! Otur, dinle! Sen hiç konuşma, sen hiç konuşma
Sayın Savcı! (AK PARTİ sıralarından gürültüler)
BAŞKAN
– Sayın Ağbaba… 
VELİ
AĞBABA (Devamla) - Sen daha düne kadar Gültekin Avcı’yla cellatlık yapan adam,
sen sus! Sen sus, otur!
BAŞKAN
– Sayın Ağbaba, Genel Kurula hitap edelim, kaba ve yaralayıcı sözler de sarf
etmeyelim, temiz dile davet ediyorum, lütfen.
VELİ
AĞBABA (Devamla) – Sen düne kadar vatanseverlere, solculara, insan hakları
savunucularına cellatlık yapan adamsın Gültekin Avcı’yla! Sus, sus sen!
BARIŞ
YARKADAŞ (İstanbul) – O yatay geçiş yaptı.
VELİ
AĞBABA (Devamla) – Yatay geçiş yaptı, o, paralel değil, evet, yatay geçiş
yaptı, her şekle bürünebiliyor. 
BAŞKAN
– Şahsiyatla uğraşmayalım Sayın Ağbaba, Genel Kurula hitap edelim lütfen.
VELİ
AĞBABA (Devamla) - Düne kadar Gültekin Avcı’yla, düne kadar o “paralel yapı”
dediğiniz adamlarla kalkacaksınız, askerleri, bilim adamlarını katledeceksin,
şimdi karşıma çıkıp konuşacaksın! Sus, konuşma, sus! (CHP sıralarından
alkışlar) 
REŞAT
PETEK (Burdur) – Haddini bil, haddini bil!
VELİ
AĞBABA (Devamla) - Bakın, ben size örnek vereceğim, bu siyaseten ikiyüzlülük
nasıl olmuş anlatacağım ben size, siyaseten ikiyüzlülük nasıl olur anlatacağım.
REŞAT
PETEK (Burdur) – Bir milletvekiline “Sus!” diyemezsin, haddini bil! Cevabını
vereceğim sana!
VELİ
AĞBABA (Devamla) - Değerli arkadaşlar, bakın, 2012’nin sonbaharında BDP
milletvekilleri Hakkâri’de PKK’lı militanlarla kucaklaştılar. Burada Sayın
Başbakan başta olmak üzere “BDP milletvekilleri Meclisten atılmalıdır, Öcalan
idam edilmelidir.” diye bir tartışma başlatıldı, buradaki aynı grup
alkışladılar bunu. Ardından tam kırk yedi gün sonra, 28 Aralık akşamı Başbakan
bir konuşma yaptı, “Biz İmralı’yla görüşüyoruz.” dedi. Aynı grup, “BDP
milletvekilleri atılsın.” diyen, “Öcalan idam edilsin.” diyen grup birden
alkışlamaya başladı. Evet, çözüm süreci… 
İDRİS
BALUKEN (Diyarbakır) – BDP milletvekillerini atmak kimsenin haddi değil, değil;
bunu bilin. Kimsenin haddi değil BDP milletvekillerini buradan atmak.
VELİ
AĞBABA (Devamla) - Şimdi, değerli arkadaşlar, aynı grup döndü, “Çözüm, mutlaka
görüşülmelidir, İmralı’yla görüşülmelidir, BDP milletvekilleriyle
görüşülmelidir.” diyen aynı grup. Şimdi, burada bir ikiyüzlülük var mı yok mu,
takdirlerinize bırakıyorum. 
Yine,
bakın arkadaşlar, Sayın Kavaklıoğlu “Sokağa çıkma yasağını biz uygulamıyoruz,
Sur Kaymakamlığı aldı.” dedi. AKP’yi kutlamak lazım, hakikaten bu konuda
yarattığınız algının önünde saygıyla eğiliyorum, yaptığınız önemli bir şey.
Bakın, ne diyor? Duble yolları AKP yapıyor. PKK’yla görüşmeyi kim yapıyor?
Devlet yapıyor. Barajları kim yapıyor? AKP yapıyor. Sur ilçesindeki sokağa
çıkma yasağı kararını kim alıyor? Devlet alıyor. 
Değerli
arkadaşlar, bakın, sizin yaratmış olduğunuz öyle algılar var ki, yani bunu
nasıl beceriyorsunuz insan hayret ediyor! Bakın, sizin Hükûmetinizi kutlamak
lazım. AKP Hükûmeti dünya tarihinde bir ilki yaptı ve başka yapan bir hükûmet
de çıkamaz. Bakın, dağla ve adayla konuşabilen tek parti sizsiniz. Ne
diyorsunuz? “İmralı’yla görüşmemiz sürüyor.” Adayla konuşulur mu? Ne
diyorsunuz? “Kandil’le görüşmelerimiz sürüyor.” Sizi kutluyorum! Bakın, adayla
ve dağla konuşan dünyadaki gelmiş geçmiş tek siyasi parti sizsiniz. (CHP
sıralarından alkışlar) 
Size
söyleyecek başka şeyler de var değerli arkadaşlar. Bakın, biz, bu gördüğünüz
Cumhuriyet Halk Partisi Grubu şu anda sokağa, herkesin önüne dimdik çıkan bir
grup. Niye? 2011’de Balyoz, KCK, Oda TV, Devrimci Karargâh, Ergenekon, bugün
utandığınız Askerî Casusluk davaları çıktığı zaman o davalara cesaretle
gidebilen tek grup vardı, bu grup. Diğer hiçbir siyasi parti; sağımızdaki,
solumuzdaki hiçbir siyasi parti bizim kadar cesaretle gidemediler. Ne dediniz
bize? “Biz faili meçhullerle hesaplaşıyoruz, biz kireç kuyularına atılan
insanların katilleriyle hesaplaşıyoruz.” Hadi oradan! Kireç kuyusuna atılan,
1990’lı yıllarda katledilen… Bir tane insanı cezalandırabildiniz mi? Kimi
cezalandırdınız? İlker Başbuğ’u, Mustafa Balbay’ı. Şimdi, bazen düşünüyorum, şu
Tuncay Özkan’ın yüzüne bakıp utanmıyor musunuz? Düşünüyorum. Bakın, Askerî
Casusluk’ta, insanlar nişanlısıyla Facebook’a koymuş olduğu resimlerden dolayı
fuhuş çetesinin üyesi olmakla suçlandılar. Bu grup, Cumhuriyet Halk Partisi
Grubu… Bütün siyasi davalardaki hukuksuzluğu ortaya koyan tek parti CHP. Şimdi,
bu siyasi ikiyüzlülük değil mi? Aynı grup “Biz yapmadık, onlar yaptı.” diyor.
“Fethullah Gülen Hoca Efendi hazretleri” diyenler, Zaman gazetesini göğsünün
altına koyup Zaman yazısı görünsün diye gezen grup şimdi “paralel yapı” diyor.
Bu, ikiyüzlülük değil mi? 
AHMET
HAMDİ ÇAMLI (İstanbul) – Ama şimdi canciğer kuzu sarmasısınız!
VELİ AĞBABA (Devamla) - Değerli arkadaşlar, bakın, eğer
cesaretiniz varsa, eğer “Bu akan kanlarda parmağımız yok, bizim günahımız yok.”
diyorsanız bu araştırma önergesinin lehinde karar verirsiniz, oy verirsiniz.
PKK, başka güçler, kim yapmışsa bunların açığa çıkarılması lazım.
Orada bir şey gerçek, orada kucağında 10 yaşındaki
Cemile’yle yatağa giren, buzdolabına giren anne gerçek. (CHP sıralarından
alkışlar) 14-15 yaşındaki çocuğun yanında katledilen hamile kadın gerçek.
Bunların PKK militanı olmadığını siz de adınız gibi biliyorsunuz ama eğer
burada samimiyseniz, eğer bu akan kanlarda sizin talimatınız yoksa, gelirsiniz,
araştırırsınız. 
Değerli arkadaşlar, bakın, biz, şimdiye kadar her şeyde
olduğu gibi bu noktada da doğruları söylüyoruz. Sizin Başbakanınız 28 Aralık
akşamı “Bu süreç başlıyor.” dediği -barış süreci, çözüm süreci, ardından millî
birlik, kardeşlik süreci- zaman bir şey söyledik: Eğer akan kan duracaksa
destek vermeye hazırız. 4 tane şeyi söyledik. Ne dedik bunların başında, vazgeçilmez?
Bu sorun mutlaka Türkiye Büyük Millet Meclisinde çözülmelidir dedik. Bazı
gruplar -en fazla AKP- bizi bu çözüm sürecine karşı çıkmakla suçladınız.
Ardından üç buçuk yıl geçti -nasıl bakıyorsunuz yüzümüze bilemiyorum- aynı grup
çözüm yerinin -Cumhurbaşkanının- Meclis olduğunu söyledi. Biz bunu üç
buçuk yıl önce, 5 Ocak 2013 tarihinde söyledik.
Değerli arkadaşlar, bu mesele en önemli meseledir.
Şimdi, laf atıyorsunuz ya, kavga ediyorsunuz ya, bakın, geçmişte HDP
milletvekillerine değil, geçmişte CHP milletvekillerine değil, MHP
milletvekillerine değil ama bir yerlere laf söylüyordunuz. Ne diyordunuz?
İsimleri siz bulun. “Öcalan’ın mesajları bizim de düşüncemiz.” Bunu söyleyen
kim? Sizsiniz. Burada biri söylese kırk gün sokağa çıkarmazsınız bizi. Başka?
“Öcalan, Türkiye’nin demokrasisine katkı sağlıyor.” Eyvah, eyvah! Başka?
“Öcalan’ın olayları okuma kabiliyeti ve tecrübesi var.” Size danışmanlık
yapıyor! “Öcalan, Orta Doğu’da Türkiye’nin önünü açıyor.” Bunu söyleyen
herhangi bir milletvekili değil, herhangi, sıradan biri değil, bir bakan. 
Değerli
arkadaşlar, bakın, sizin Başbakanınız ne diyor? Diyor ki: “Çözüm süreci şu an
Orta Doğu’nun tek barış projesidir.” Ne zaman söylüyor? Mart 2015’te.
Geliyoruz, 7 Haziran seçimlerinden sonra, aldığınız sonuca bakıyorsunuz, Orta
Doğu ve dünyanın tek barış projesi ne oluyor? 7 Hazirandan sonra kan akmaya
başlıyor. 
Bakın,
burada haykırıyorum, yüzünüze vuruyorum: Suruç’ta 33 kişi öldürülmüşse,
katledilmişse bunun sorumlusu sizsiniz, bunun sorumlusu sizsiniz. Bu akan
kanda… 
Bakın,
bir rapor yazdık, Sayın Ahmet Aydın “Adıyaman’a laf atıyorsun.” dedi. Sayın
Ahmet Aydın “Adıyaman’la ilgili olumsuz şeyler söylüyorsun.” dedi. Suruç’ta
yaşananların Ankara’da yaşanacağını söyledik.
Değerli
arkadaşlar, biz Cumhuriyet Halk Partisi olarak bu konuda her şeyi söylüyoruz.
Suruç’ta sizsiniz… 
Bakın,
Iğdır’da öldürülen 13 polis var ya, 13 polis. 13 polis, gündüz, geçerken mayın
patlatıldı, öldürüldü ya, onun sorumlusu da sizsiniz. Niye sizsiniz? Şimdi
diyorlar ki: “Hendekler açıyorlar, mayınlar döşüyorlar.” O zaman hükûmet CHP
miydi, MHP miydi? Kimdi o zaman hükûmet, hendekler açılırken? 
MEHMET
UĞUR DİLİPAK (Kahramanmaraş) – O mayınları döşeyenlerin yanına git. 
VELİ
AĞBABA (Devamla) - Daha fazla bir şey söyleyeyim: O öldürülen 13 insanın
kanında senin parmağın var, Hükûmetin parmağı var. (CHP sıralarından alkışlar,
AK PARTİ sıralarından gürültüler) Daha ağırını söylüyorum, kalkar cevabını
verirsiniz siz. Böyle bir şey olur mu? Adam hendeği açıyor, mayını döşüyor, sen
uyuyorsun. Sen ne yapıyorsun? (AK PARTİ sıralarından gürültüler) Sen ne
yapıyorsun? Ben sana söyleyeyim: İmralı’yla flört ediyorsun, flört, flört!
Şimdi de kalkmışsın, ne zaman ki 7 Haziranda düştün çukura, oradan çıkmaya
çalışıyorsun. 
Değerli
arkadaşlar, bakın, size… 
MEHMET
UĞUR DİLİPAK (Kahramanmaraş) – Mayın döşeyen arkadaşlarının yanına git. 
VELİ
AĞBABA (Devamla) – Söyleyeceğim, dur. 
Siz
var ya, vaadini en hızlı gerçekleştiren Hükûmet sizsiniz. “Beyaz Torosla
geleceğiz.” dediniz ama onlar da sizin gibi büyük ciplere biniyor, 3 bin, 4
binlik motorlulara. Büyük ciplerle geldiler, ne yaptılar? Ne yaptılar değerli
arkadaşlar? Esedullah, bakın, görüyorsunuz. Bu da sizin eseriniz. (CHP
sıralarından alkışlar) 
Bakın,
sizin demokrasi karneniz burada. Bir ülkede bu kadar sokağa çıkma yasağı ilan
edilir mi yahu! Bir ülkede bu kadar insan öldürülür mü? Bir ülkede, demokrasi
olan ülkede, gündüzün, bu kadar sivil, asker insan katledilir mi? 
(Mikrofon
otomatik cihaz tarafından kapatıldı) 
ALİM
TUNÇ (Uşak) – Teröristse öldürülür. 
VELİ
AĞBABA (Devamla) – Askerse ne olur? Sivilse ne olur? Sivilse ne olur? Sivilse
ne olur? (AK PARTİ sıralarından gürültüler) 
BAŞKAN
– Teşekkürler Sayın Ağbaba. 
VELİ
AĞBABA (Devamla) – Sivil ölümlerde, akan her kanda sizin parmağınız var. 
MUHAMMET BALTA (Trabzon) - CHP'nin parmağı var.
VELİ AĞBABA (Devamla) - …sizin parmağınız var,
parmağınız. Her yeriniz kanlı. (CHP sıralarından alkışlar)
REŞAT PETEK (Burdur) - Sizin eseriniz. 
MEHMET
NACİ BOSTANCI (Amasya) – Sayın Başkan…
BAŞKAN
– Buyurun Sayın Bostancı.
REŞAT
PETEK (Burdur) – Sayın Başkan…
BAŞKAN
– Önce Sayın Bostancı’yı bir dinleyeyim.
MEHMET
NACİ BOSTANCI (Amasya) – Sayın Başkan, konuşmacı AK PARTİ Grubunu ikiyüzlülükle
suçlamıştır, birçok başka hakaret de etmiştir; söz istiyorum.
BAŞKAN
– Buyurun, sataşmadan iki dakika süre veriyorum. (AK PARTİ sıralarından
alkışlar) 
X.- SATAŞMALARA İLİŞKİN KONUŞMALAR
1.- Amasya Milletvekili
Mehmet Naci Bostancı’nın, Malatya Milletvekili Veli Ağbaba’nın HDP grup önerisi
üzerinde yaptığı konuşması sırasında AK PARTİ Grubuna sataşması nedeniyle
konuşması
MEHMET NACİ BOSTANCI (Amasya) – Sayın Başkan, değerli
arkadaşlar; ajitasyon ve provokasyon propagandada bir tekniktir. Bu tekniğe en
çok müracaat edenlerden birisi Lenin’di, bunun kurucusu da odur. Bolşevikler de
galiba bu yöntemle Sovyetler Birliği’nde bir iş yaptılar ama her zaman
ajitasyon ve propaganda işe yaramaz. 
Veli
Bey burada, başka konuşmalarında da hep kışkırtıcı bir dil kullanıyor,
kullansın. (AK PARTİ sıralarından “Görevi o.” sesleri) Bizi eleştirebilir ama
hakaret etmek ancak zayıfların işidir. (AK PARTİ sıralarından alkışlar)
Kışkırtıcılık, ancak kelimelerle başı hoş olmayan, söyleyebileceğini doğru bir
şekilde bu Meclisin çatısı altında söyleme birikiminden, müktesebatından yoksun
olanların işidir. (AK PARTİ sıralarından alkışlar)
Veli
Bey, elbette, burada, CHP’nin içerisinde başka konuşmacılar var, çok kıymetli
konuşmacılar.
ENGİN
ALTAY (İstanbul) – Veli Bey de kıymetlidir Sayın Bostancı.
MEHMET
NACİ BOSTANCI (Devamla) – Biz burada müzakere ederken nasıl bir dil
kullanacağız? Eğer ben Veli Bey’in dilinin bir benzerini CHP Grubu için bu
Meclisin içinde kullanmaya kalksam, herhâlde oradan bana ne tür sözler gelir,
neler söylerler tahmin edersiniz Engin Bey. 
ENGİN
ALTAY (İstanbul) – Sen söyleme, dur.
MEHMET
NACİ BOSTANCI (Devamla) – İlginç bir gözlemimi de paylaşarak noktalayacağım: AK
PARTİ Grubundan birtakım laflar atıldı, Veli Bey çok daha büyük bir öfkeyle
buraya söylendi; buradan Sayın Baluken, “Haddini bil, HDP Grubuna laf
söyleyemezsin.” dedi, son derece terbiyeli bir şekilde konuşmasına devam etti.
Zannediyorum AK PARTİ Grubunun engin demokratik hoşgörüsü de bu cesareti
artırıyor.
İDRİS
BALUKEN (Diyarbakır) – Ben öyle bir şey demedim canım. “HDP’lileri kimse
buradan atamaz, haddi değildir.” dedim.
MEHMET
NACİ BOSTANCI (Devamla) - Saygılar sunuyorum. (AK PARTİ sıralarından alkışlar) 
BAŞKAN
– Teşekkürler Sayın Bostancı.
REŞAT
PETEK (Burdur) – Sayın Başkanım…
VELİ
AĞBABA (Malatya) – Sayın Başkan…
BAŞKAN
– Buyurun Sayın Ağbaba. 
VELİ
AĞBABA (Malatya) – Şimdi, Sayın Hatip, Grup Başkan Vekili kışkırtıcılıkla
suçladı beni, itham etti, hakaret etmekle itham etti; bu konuda söz almak
istiyorum. (AK PARTİ sıralarından “doğru” sesleri) 
BAŞKAN
– Buyurun, iki dakika söz veriyorum ancak başka bir sataşmaya meydan
vermeyelim. Kullandığımız dil gerçekten çok önemli, milletimize uygun bir dil
kullanalım hep birlikte.
2.- Malatya Milletvekili Veli
Ağbaba’nın, Amasya Milletvekili Mehmet Naci Bostancı’nın sataşma nedeniyle
yaptığı konuşması sırasında şahsına sataşması nedeniyle konuşması
VELİ
AĞBABA (Malatya) – Sayın Başkan, değerli milletvekilleri; şimdi, tabii, Sayın
Grup Başkan Vekili benim kışkırtıcı bir dil kullandığımı söyledi. (AK PARTİ
sıralarından “Doğru söyledi.” sesleri) Şimdi, tabii, insan geçmişe bakınca, siyaseti
de biraz bilince, geçmişte yapılanları da görünce bazen bunları söylemek
gerekiyor çünkü -bunu içtenlikle söylüyorum- Türkiye tarihinde hakikaten sizin
kadar algı yöneten, sizin kadar dün “siyah” dediğine bugün “beyaz” diyen bir
siyasi parti gelmedi. Bakın, siz, hepiniz, burada birçoğunuz -belki göz göze
geliyoruz- bugün “paralel yapı” dediğiniz, “FETÖ” dediğiniz, “terör örgütü”
dediğiniz Hoca Efendi hazretlerinden -sizin deyiminizle söylüyorum, biz hiç
öyle demedik- randevu talep ediyordunuz, araya gazeteci… (AK PARTİ sıralarından
gürültüler) Bak, sen de almışsındır mutlaka, sen de istemişsindir mutlaka,
belki vermemiştir. 
BAŞKAN
– Şahsiyetle uğraşmayalım, Genel Kurula hitap edelim.
VELİ
AĞBABA (Devamla) – Sayın Aydın, sizin gidip gitmediğinizi bilmiyorum.
Bunları
söyleyince siz bozuluyorsunuz, üzülüyorsunuz. Bunlar gerçek, bunlar gerçek.
Bakın arkadaşlar, bunlar gerçek. Ya bu gerçek değil mi? AKP’li belediyelerde
Zaman gazetesi zorla abone edilmiyor muydu Sayın Grup Başkan Vekili, siz
rektörlük yaptınız?
ALİM
TUNÇ (Uşak) – Şimdi size bedava geliyor, bedava, bedava!
BARIŞ
YARKADAŞ (İstanbul) – “Ne istediniz de vermedik?” dedi, “Ne istediniz de
vermedik?”
VELİ
AĞBABA (Devamla) – “Ne istediniz de vermedik?” diyen o değil mi? Efendime
söyleyeyim, daha mayıs ayında, 2013’ün Mayıs ayında gidip Hoca Efendi’yle
konuşan Sayın Bülent Arınç değil mi? Şimdi bunları söyleyince üzülüyorsunuz.
(AK PARTİ sıralarından gürültüler)
Bakın,
başka bir şey söyleyeyim ben size: Değerli arkadaşlar, bu çözüm sürecinde hani
bizi çözüme karşı olmakla suçladınız ya -siz suçladınız Sayın Başkan- biz o
zaman da aynı şeyleri söylüyorduk, “Kürt sorunu Türkiye’nin önündeki çözülmesi
gereken en temel meseledir.” diyorduk, “Kan mutlaka durmalıdır.” diyorduk. Siz
ne yaptınız? Bu meseleyi birilerine havale ettiniz. Ben, İmralı’yla flört
ederken iyiydi, şimdi, 7 Haziranda aldığınız sonuçtan sonra memnun olmadınız,
bozuştunuz diyorum.
ALİM
TUNÇ (Uşak) – 1 Kasımda ne oldu?
VELİ
AĞBABA (Devamla) – Başka bir şey söyleyeyim değerli arkadaşlar, başka bir şey
söyleyeyim: Bakın, bunu yüzünüze vurmaya devam edeceğim, o geçmişte yaşanan
hukuksuzluklarda, geçmişte yaşanan şeylerde yaptıklarınızı yüzünüze vurmaya
devam edeceğim, bunu bilin. Buna öfke mi dersiniz, kışkırtıcılık mı dersiniz,
ne derseniz deyin, bundan geri durmam. 
MEHMET
NACİ BOSTANCI (Amasya) – Hakaret yok, hakaret yok.
VELİ
AĞBABA (Devamla) – Bakın, o Balyoz davasını izledim, Askerî Casusluk davasını
izledim, KCK’sini, Oda TV’sini, Devrimci Karargâhı’nı izledim ve…
(Mikrofon
otomatik cihaz tarafından kapatıldı) 
BAŞKAN
– Teşekkürler Sayın Ağbaba.
MUHAMMET
BALTA (Trabzon) – Siz önce kendi geçmişinize bakın.
VELİ
AĞBABA (Devamla) – …bunun hesabını sizden sormak benim boynumun borcu. (CHP
sıralarından alkışlar)
BAŞKAN
– Buyurun Sayın Petek.
REŞAT
PETEK (Burdur) – Sayın Başkanım, hatip bizzat şahsımı göstererek hakarette
bulunmuştur, cevap hakkımı kullanmak istiyorum.
BAŞKAN
– Tam olarak ne dedi efendim? İç Tüzük gereği…
REŞAT
PETEK (Burdur) – “İkiyüzlü” tabirini, bizzat “Sensin” diyerek, göstererek
söyledi, cevap hakkımı kullanmak istiyorum.
BAŞKAN
– Yeni bir sataşmaya meydan vermeden, buyurun iki dakikada lütfen. (AK PARTİ
sıralarından alkışlar)
3.- Burdur Milletvekili Reşat
Petek’in, Malatya Milletvekili Veli Ağbaba’nın HDP grup önerisi üzerinde
yaptığı konuşması sırasında şahsına sataşması nedeniyle konuşması
REŞAT
PETEK (Burdur) – Sayın Başkan, değerli milletvekilleri; ben kötü söz
söylemeyeceğim, kem söz sahibine aittir. (AK PARTİ sıralarından alkışlar) Ancak
burada, verilen araştırma önergesi vesilesiyle ben isterdim ki Diyarbakır’da
tarihî Fatih Paşa Camimiz kundaklandı…
İDRİS
BALUKEN (Diyarbakır) – Siz kundakladınız, siz. Ayıp ya!
REŞAT
PETEK (Devamla) – …bu araştırma önergesinin içinde bu tarihî camimizi
kundaklayan teröristler de araştırılsın denilebilseydi…
BARIŞ
YARKADAŞ (İstanbul) – Siz istemediniz Sayın Petek.
REŞAT
PETEK (Devamla) – …veya sokağa çıkma yasağı gündeme getirilip de konuşanlar,
buradaki bir siyasi partinin eş genel başkanının çağrısıyla 3’üncü kattan yere
atılıp kafası ezilen Yasin Börü’nün yaşam hakkını da gündeme getirebilseydi.
(CHP ve HDP sıralarından gürültüler)
BARIŞ
YARKADAŞ (İstanbul) – Araştırılsın, siz “Hayır” dediniz siz!
REŞAT
PETEK (Devamla) – Bugün, kazılan hendeklere “EYP” denilen el yapımı
patlayıcıları oraya yerleştirip de devletin güvenlik kuvvetlerinin sokağa
çıkmasına engel olan teröristlerin eylemlerinin hukuk içinde bir cevabının
olduğu soruşturulup adalete teslim edilmesi gerektiğini de söyleyebilseydi.
(CHP sıralarından “O da araştırılsın.” sesleri)
BAŞKAN
– Lütfen hatibe müdahale etmeyelim değerli milletvekilleri.
REŞAT
PETEK (Devamla) – Şimdi, bir konuya yargı el atmışsa… Yasama, yürütme ve yargı
erkleri hukuk devletinde kendi görevlerini yerine getirirler. 
Şimdi,
siz çıkıp “Neden yaşam hakkını devlet korumuyor?” diyeceksiniz veya daha
kürsüye çıkar çıkmaz “Faşist uygulama, katil Hükûmet, katil devlet.”
diyeceksiniz, ondan sonra da “Yaşam hakkını neden korumuyor?” diyeceksiniz.
Şimdi, insanın kendi söylemleriyle bu kadar çelişkiye düşmemesi gerekir.
Elbette ki kamu düzenini korumak Türkiye Cumhuriyeti Hükûmetinin görevidir.
Yasaları kim ihlal ediyorsa, başkalarının yaşam hakkını ortadan kaldırmak için
hendek kazanlarla, dinamit atanlarla, patlayıcı hazırlayanlarla devlet mücadele
edecektir. Onun için, böyle bir önergenin lehinde olmak mümkün değildir.
Heyetinizi
saygıyla selamlıyorum. (AK PARTİ sıralarından alkışlar, HDP sıralarından
gürültüler)
BAŞKAN
– Teşekkür ediyorum Sayın Petek. 
İDRİS
BALUKEN (Diyarbakır) – Sayın Başkan… 
BAŞKAN
– Sayın Baluken…
İDRİS
BALUKEN (Diyarbakır) – Sayın hatip açık bir şekilde grubumuza sataşmada
bulunmuştur. Bir eş başkanın söylemiyle Yasin Börü’nün 3’üncü kattan atılıp
katledildiğini söylemiştir. Müsaade ederseniz cevap vermek istiyorum.
BAŞKAN
– Buyurun Sayın Baluken, iki dakika.
Lütfen,
yeni bir sataşmaya meydan vermeyelim. 
Sayın
milletvekilleri, kürsüdeki hatiplerin sözlerine katılmayabiliriz ama her
birimiz saygıyla dinlemek durumundayız. Hatip indikten sonra da eğer hakları
haleldar olan gruplar ya da milletvekili arkadaşımız olursa da burada biz
kendilerine zaten söz veriyoruz. Lütfen, değerli arkadaşlar… Ama bu işi de
uzatmayalım, şu Meclisi de verimli bir şekilde çalıştıralım.
Teşekkür
ediyorum.
Buyurun
Sayın Baluken.
4.- Diyarbakır Milletvekili
İdris Baluken’in, Burdur Milletvekili Reşat Petek’in sataşma nedeniyle yaptığı
konuşması sırasında HDP Grubuna sataşması nedeniyle konuşması
İDRİS
BALUKEN (Diyarbakır) – Sayın Başkan, değerli milletvekilleri; hepinizi saygıyla
selamlıyorum.
6-8
Ekim Kobani direnişinde yaşanan can kayıplarıyla ilgili bu kürsüden defalarca
izahatlarda bulunduk. O can kayıplarının nereden başladığını, hangi
provokasyonlarla nereye geldiğini defalarca buradan ifade ettik. Varto’da polis
kurşunuyla katledilen 24 yaşındaki bir gencin, Van’da Dargeçit’te korucu ve
asker kurşunlarıyla katledilen sivillerin olayından sonra o provokasyonların
hangi boyuta geldiğini burada defalarca ifade ettik. Bunu ifade ederken de
hiçbir ölüm arasına ayrım koymadığımızı, çok zalimane bir şekilde yaşamını yitiren
Yasin Börü’nün acısını da yüreğimizde taşıdığımızı, o dönemde yaşamını yitiren
52 insanın nasıl yaşamını yitirdiğiyle ilgili Meclisin bir araştırma komisyonu
kurması gerektiğini de defalarca söyledik. Yaşamını yitiren 52 kişiden 46’sı
bizim partili arkadaşlarımızdı, parti üyelerimizdi. Polis, asker, korucu, sizin
yönlendirmiş olduğunuz birtakım paramiliter çetelerin kurşunlarıyla
katledildiler. Böyle olmasına rağmen, biz asla hiçbir ölüm arasına ayrım
koymadan, Meclis, Yasin Börü cinayeti dâhil olmak üzere, bütün o cinayetleri
araştırsın, provokasyonun arka planını açığa çıkarsın diye buraya önerge
getirdiğimizde siz reddettiniz, tıpkı bugün olduğu gibi. Yani, bir konuyla
ilgili eğer kendinizden bu kadar eminseniz niye o konunun araştırılmasından
kaçıyorsunuz? 
Bakın,
Diyarbakır’da, Sur’da sivil katliamı yapmakla kalmıyorsunuz, Kurşunlu Cami,
Paşa Hamamı…
HİLMİ
BİLGİN (Sivas) – Oradaki camileri kim yaktı, camileri?
İDRİS
BALUKEN (Devamla) – …tarihî Ermeni Kilisesi, Diyarbakır Surları ve Dört Ayaklı
Minare’nin tamamını sizin talimatlandırdığınız o paramiliter çeteler ve şu anda
güvenlik güçleri tahrip ediyor. (AK PARTİ sıralarından gürültüler) 
HİLMİ
BİLGİN (Sivas) – Camileri kim yaktı, camileri? Kurşunlu Camisi’ni kim yaktı?
BAŞKAN
– Lütfen sayın milletvekilleri, lütfen…
İDRİS
BALUKEN (Devamla) – Eğer eminseniz onay verin, gidip soralım. Kurşunlu
Camisi’ni kim bombaladı, Ermeni Kilisesi’ni kim bombaladı… (AK PARTİ
sıralarından gürültüler) 
(Mikrofon
otomatik cihaz tarafından kapatıldı) 
BAŞKAN
– Teşekkürler Sayın Baluken. 
İDRİS
BALUKEN (Devamla) – …Dört Ayaklı Minare’yi kim kurşuna dizdi? Korkmuyorsanız,
gelin gidelim işte. Onay verin, gelin gidip soralım. (AK PARTİ sıralarından
gürültüler) 
MUHAMMET
BALTA (Trabzon) – Teröristler! 
BAŞKAN
– Evet, Sayın Baluken, teşekkür ediyorum. 
(AK
PARTİ ve HDP sıraları arasında karşılıklı laf atmalar) 
IX.- ÖNERİLER (Devam)
A) Siyasi Parti Grubu
Önerileri (Devam)
1.- HDP Grubunun, Grup Başkan
Vekili Diyarbakır Milletvekili İdris Baluken tarafından, AKP Hükûmetinin
politikalarıyla birlikte çeşitli valilikler tarafından hukuka aykırı bir
biçimde ilan edilen sokağa çıkma yasakları boyunca yapılan operasyonlarda
öldürülen sivillerin araştırılması amacıyla 8/11/2015 tarihinde Türkiye Büyük
Millet Meclisi Başkanlığına verilmiş olan Meclis araştırması önergesinin, Genel
Kurulun 8 Aralık 2015 Salı günkü birleşiminde sunuşlarda okunmasına ve
görüşmelerinin aynı tarihli birleşiminde yapılmasına ilişkin önerisi (Devam)
BAŞKAN
– Halkların Demokratik Partisi Grubu önerisi aleyhinde son söz Kırıkkale
Milletvekili Sayın Ramazan Can’a aittir. 
Buyurun
Sayın Can. (AK PARTİ sıralarından alkışlar) 
RAMAZAN
CAN (Kırıkkale) – Sayın Başkan, değerli milletvekilleri; Genel Kurulu saygıyla
selamlıyorum. HDP grup önerisi aleyhinde söz almış bulunuyorum. 
Sayın
Başkan, değerli milletvekilleri; aslolan, normal olan, sokağa çıkma yasağının
değil, sokakta gezmenin, özgürce dolaşmanın olduğu ortamlardır. Peki, sokağa
çıkma yasağı niye ilan ediliyor? Bunun gerekçesi hiç burada konuşuldu mu?
Hendek kazacaksın, belediye hendek kazmaya devam edecek… Hendekler niçin
kazılıyor? Pusu kuracaksın, askerî, güvenlik görevlisini şehit edeceksin. Öyle
yağma yok, bu hendekler kapanacak, operasyonlar devam edecek, hiç kimse
rahatsız olmasın, hiç kimse rahatsız olmasın. (AK PARTİ sıralarından alkışlar,
HDP sıralarından gürültüler) 
İDRİS
BALUKEN (Diyarbakır) – Gel sen kapat Ramazan! 
RAMAZAN
CAN (Devamla) - Şehitlerimize tekrar Allah’tan rahmet diliyoruz. 
Demin,
Sayın Kavaklıoğlu bana bir bilgi verdi kürsüye çıkarken: Nusaybin’de 2 şehit
verdik, Allah rahmet etsin onlara. Evet, bu şehitler gelmesin diye, analar
ağlamasın diye çözüm süreci vardı. Evet, bu süreci baltalayanlar kimler, onu da
biliyorsunuz.
NURSEL
AYDOĞAN (Diyarbakır) – Yarıştırın. Ne kadar şehit vereceksiniz, yarıştırın. Ne
kadar sivil ne kadar polis öldü sayıp çakıştırın.
AYŞE
ACAR BAŞARAN (Batman) – Onların bu kirli savaşta katledilmesini sağlıyorsunuz. 
RAMAZAN
CAN (Devamla) - Sayın Başkanım, burada, bir hatip çıkıyor; AK PARTİ sıralarını
eliyle göstererek “Akan kanlarda her birinizin parmağı var.” diyecek…
NURSEL
AYDOĞAN (Diyarbakır) – Evet, yalan mı? Kararı siz veriyorsunuz.
RAMAZAN
CAN (Devamla) - Bizim akan her kanda parmağımızın olup olmadığını milletin
takdirine bırakıyoruz. Ama akan her kanda genel başkanınızın arkadaşlarının
parmağı olduğunu herkes biliyor. (AK PARTİ sıralarından alkışlar, HDP
sıralarından gürültüler)
AYŞE
ACAR BAŞARAN (Batman) - O polislerin de, askerlerin de herkesin sorumlusu
sizsiniz.
RAMAZAN
CAN (Devamla) - Evet, Hakkâri’nin, Batman’ın, Şırnak’ın bütün dağlarında ve
ovalarında insanların özgürce dolaşabildiği ortamlar sağlanıncaya dek bu
operasyonlar devam edecek. Bu operasyonların devam etmesinden de kimse rahatsız
olmasın. 
TUĞBA
HEZER ÖZTÜRK (Van) – Orada yaşayanlar rahatsız ama.
RAMAZAN
CAN (Devamla) - Bütün bunlar…
TUĞBA
HEZER ÖZTÜRK (Van) – Orada yaşayanlar rahatsız, orada yaşamıyorsunuz.
RAMAZAN
CAN (Devamla) - …780 bin kilometrekare toprakta 78 milyon insanımızın
güvenliğini ve huzurunu sağlamak içindir. Eğer bu güvenlik ve huzuru sağlamak
devletin asli bir göreviyse tabii ki devlet… Devlet olmanın gereği nedir?
NURSEL
AYDOĞAN (Diyarbakır) – Sen hayatında polis özel harekâtla hiç karşılaşmadın
herhâlde. Katliam yapıyorlar be, haberiniz yok!
RAMAZAN
CAN (Devamla) - Vatandaşlarının, bireylerinin güvenliğini ve huzurunu tesis
etmektir. Türkiye Cumhuriyeti devleti de vatandaşının, her bir bireyinin
güvenliğini ve huzurunu sağlamakla görevlidir ve devlet, bu görevini…
FERHAT
ENCU (Şırnak) – O kadar erkeksen al silahını git, hendekleri temizle o zaman.
RAMAZAN
CAN (Devamla) - Ona şüphen varsa başka mekânlarda görüşürüz. 
BAŞKAN
– Değerli milletvekilleri, lütfen, kürsüdeki hatibe müdahale etmeyelim. 
Buyurun
Sayın Can.
RAMAZAN
CAN (Devamla) – Sayın Başkanım, değerli milletvekilleri; gönül arzu eder ki
bütün siyasi partiler, hep beraber, milletimizin her bir bireyinin güvenliğini,
huzurunu ve bekasını sağlamak için seferber olalım. Çünkü hepimiz
milletvekiliyiz, yasama ve denetleme görevini ifa ediyoruz ve milletimizin
vermiş olduğu vergilerden maaşlarımızı alıyoruz. Ama, milletin vermiş olduğu
maaşları ve yetkileri kullanırken milletin aleyhine de olmamak durumundayız.
Ben diyorum ki: Buraya çıkan her hatip hendekler ve sokağa çıkma yasağından
bahsediyor. Allah aşkına, Kurşunlu Camisi niçin yakılıyor, niçin bombalanıyor,
hendekler niçin kazılıyor? Bunların cevabını vermek durumundasınız. 
CEYHUN İRGİL (Bursa) - Hepsi
araştırılsın işte!
RAMAZAN CAN (Devamla) – Evet,
Cumhuriyet Halk Partili hatibe de geleceğim. 
Siz burada
tarafınızı ve konumunuzu belirleyin. Siz hendekler kapatılsın istiyor musunuz,
istemiyor musunuz? Siz operasyonlar devam etsin istiyor musunuz, istemiyor
musunuz? Bu konuda kararınızı netleştirmek durumundasınız. 
TUĞBA HEZER ÖZTÜRK (Van) - Siz, siz
istiyor musunuz?
NURSEL AYDOĞAN (Diyarbakır) – Hendek
kapatacağız diye 14 gün insanları sen hapsedemezsin!
RAMAZAN CAN (Devamla) – Grup önerisi
tamamen araştırmaya matuf cümleler de taşıyor.
NURSEL AYDOĞAN (Diyarbakır) – Hendek
kapatacakmış! 14 gün insanlar orada aç susuz yaşıyor! Bu nasıl vicdan!
RAMAZAN CAN (Devamla) – Diyor ki grup
önerisinde: “Vatandaşın elektrik, su, doğal ve zaruri ihtiyaçları
karşılanamıyor.” Doğrudur.
NURSEL AYDOĞAN (Diyarbakır) – Burada
konuşuyorsun bol bol! 14 gün, 14 gün insanlar evlerinden çıkamadı be! Bu ne
vicdansızlık!
RAMAZAN CAN (Devamla) – Eğer bunlar
karşılanamıyorsa ben de buraya çıkan hatibe diyorum ki Allah aşkına,
hastaneler, trafolar, havaalanları niçin bombalanıyor? Bunlardan da söz etmeniz
lazım.
NURSEL AYDOĞAN (Diyarbakır) –
İnsanlar doktora gidemedi be, öldüler! Vicdansızlar!
BAŞKAN – Sayın Milletvekili, lütfen… 
NURSEL AYDOĞAN (Diyarbakır) –
Göreceksiniz siz! Hesabını vereceksiniz bunun.
BAŞKAN – Sayın Milletvekili, müdahale
etmeyelim.
RAMAZAN CAN (Devamla) – Grup
önerisinin aleyhinde olduğumu belirtiyor…
NURSEL AYDOĞAN (Diyarbakır) –
Aleyhinde olacaksın tabii…
RAMAZAN CAN (Devamla) - … Genel
Kurulu saygıyla selamlıyorum. (AK PARTİ sıralarından alkışlar) 
BAŞKAN – Teşekkür ediyorum Sayın Can.
NURSEL AYDOĞAN (Diyarbakır) –
Göreceksiniz siz!
BAŞKAN - Halkların Demokratik Partisi
Grubu önerisini…
NURSEL AYDOĞAN (Diyarbakır) – Siz 14
gün boyunca bir halkı eve hapsetmenin ne olduğunu göreceksiniz! Bu hesabı
vereceksiniz! 
İDRİS BALUKEN (Diyarbakır) – Sayın
Başkan…
BAŞKAN – Buyurun Sayın Baluken…
NURSEL AYDOĞAN (Diyarbakır) – Alçak
alçak sırıtma oradan!
BAŞKAN - Ama, milletvekilinize önce
bir söyleyin de sizi dinleyelim.
NURSEL AYDOĞAN (Diyarbakır) – Zevk mi
alıyorsun sen 14 gün halkı eve kapatmaya? 
BAŞKAN - Sayın Aydoğan, lütfen… 
NURSEL AYDOĞAN (Diyarbakır) –
Terbiyesiz! Ahlaksız! Vicdansızlar! 
BAŞKAN - Sayın Aydoğan, Sayın Grup
Başkan Vekiliniz ayakta ve konuşmak istiyor.
NURSEL AYDOĞAN (Diyarbakır) –
Hesabını vereceksiniz tek tek!
BAŞKAN – Sayın Aydoğan, Sayın Grup
Başkan Vekilinizi dinleyin lütfen.
NURSEL AYDOĞAN (Diyarbakır) – Sırıtma
orada!
BAŞKAN - Sayın Aydoğan…
NURSEL AYDOĞAN (Diyarbakır) – Bu
kadar insani ve vicdani bir konuda sırıtan insan bu ülkenin milletvekili
olamaz!
BAŞKAN - Sayın Aydoğan, lütfen…
Sayın Baluken, siz de müdahale eder
misiniz. Bakın, size söz verdim Sayın Baluken.
Buyurun Sayın Baluken.
İDRİS BALUKEN (Diyarbakır) – Sayın
Başkan, tutanaklara geçmesi açısından tekrar ifade edelim. Şu anda…
NURSEL AYDOĞAN (Diyarbakır) – Çok
sırıtacaksın sen daha, sen gör! Bu sırıtmanın da hesabını vereceksin! (AK PARTİ
sıralarından gürültüler)
BAŞKAN – Sayın Aydoğan, Grup Başkan
Vekiliniz konuşuyor. Sayın Aydoğan, lütfen…
Buyurun Sayın Baluken.
İDRİS
BALUKEN (Diyarbakır) – Şu anda kent merkezlerinde uygulanan sokağa çıkma
yasaklarının tamamı Türkiye Cumhuriyeti’nin mevcut yasalarına ve Anayasa’ya
açıkça aykırıdır. Anayasa’nın yaşam hakkı, sağlık hakkı, eğitim hakkı, seyahat
özgürlüğü hakkının tamamı valilerin keyfî uygulamasıyla, hendekler gerekçesiyle
gasbedilmiş durumdadır. Hiçbir gerekçe, bir kent merkezinin tamamını ya da
büyük bir kısmını darbe dönemlerinde bile görülmeyecek şekilde sokağa çıkma
yasağı uygulamasına maruz bırakmanın asla bir gerekçesi olamaz. 
Bizim,
bugün burada vermiş olduğumuz araştırma önergesi de bu mevcut hukuksuzluğa
karşı Türkiye Cumhuriyeti Parlamentosunun devreye girmesiyle ilgili bir
taleptir. Burada dile getirilen hendekler meselesi bir sebep değil, bir
sonuçtur, bunun altını açıkça çiziyorum. Bakın, bu hendekler meselesini çözüm
süreci devam ederken de görüşmeler yoluyla defalarca halletmiş olmamıza rağmen,
bu konuda Hükûmetle yapmış olduğumuz görüşmelerle sonuç almış olmamıza rağmen
bugün Hükûmet, o bölgede bulunan insanların can güvenliğiyle ilgili herhangi
bir güvence vermemektedir, o insanların yaşam hakkına saygıyla ilgili herhangi
bir güvence vermemektedir. Kent merkezlerini abluka altına alıp orayı havan
toplarıyla dövdüğünüz zaman, o insanları hendek kazmaya mecbur bırakan da
AKP’nin kendisidir. 
Teşekkür
ediyorum. (HDP sıralarından alkışlar)
BAŞKAN
– Tutanaklara geçmiştir. 
Halkların
Demokratik Partisi Grubu önerisini oylarınıza sunuyorum: Kabul edenler... Kabul
etmeyenler... Kabul edilmemiştir. (HDP sıralarından gürültüler)
ALİ
ÖZCAN (İstanbul) – Bugün burada parmak kaldıranlar muhakkak tarih önünde, hukuk
önünde hesap verecektir. Al bu da benim sözüm.
BAŞKAN
– Sayın milletvekilleri, gündemimizde Cumhuriyet Halk Partisinin grup önerisi
vardı ancak on dakikadan az bir zaman kaldığı için bu grup önerisini
görüşemeyeceğimizden… 
VELİ
AĞBABA (Malatya) – Tam on dakika var. 
BAŞKAN
- Sürenin de sonuna yaklaştık. 
İDRİS
BALUKEN (Diyarbakır) – Hayır, var.
BARIŞ
YARKADAŞ (İstanbul) – On dakika var Başkan, on bir dakika var. 
BAŞKAN
– Dolayısıyla, bunu neticelendiremeyeceğimize göre…
İDRİS
BALUKEN (Diyarbakır) – Gündeme alınır, yedide bitirilir. 
ENGİN
ALTAY (İstanbul) – Sayın Başkan…
BAŞKAN
- İç Tüzük’ün 55’inci maddesi çok açık arkadaşlar: “Zorunlu hallerde, o
birleşim için gerekli olmak kaydıyla ve sona ermek üzere olan işlerin
tamamlanması amacıyla…” diyor. “Sona ermek…” Biz daha bu işe başlamadık. 
ENGİN
ALTAY (İstanbul) – Belki bitecek Başkan. 
BAŞKAN
– Bu işe daha başlamadık. Onar dakikadan konuşmacılar var, onar dakikadan… 
İDRİS
BALUKEN (Diyarbakır) – Belki birer dakika konuşacağız.
BAŞKAN
- …bu işin neticelenmesini beklemek durumundayız. 
ENGİN
ALTAY (İstanbul) – Sayın Başkan, belki birer dakika konuşacağız.
BAŞKAN
– O zaman… Değerli milletvekilleri…
OKTAY
VURAL (İzmir) – Yarın önerinizi yineleyin.
ENGİN
ALTAY (İstanbul) - Sayın Başkan… Sayın Başkan… Böyle bir peşin hüküm vermeye
şeyiniz yok. 
BAŞKAN
– Evet, Sayın Altay, dinliyorum sizi. 
Buyurun.

ENGİN
ALTAY (İstanbul) - Sayın Başkan, gündemdeki bir işle ilgili, gündemdeki işin
süresiyle ilgili bir hüküm verme yetkinizin olduğunu zannetmiyorum, bir.
İkincisi:
Meclisteki bazı işler beklenenin çok üstünde sürerken bazı işler beklenenden
çok kısa bir süre içinde bitebilir. Sizin şimdi “Şu kadar zaman kaldı, bu iş
yetişmez, o zaman bırakalım.” demek gibi bir keyfî tutumunuz olamaz. 
Üç:
Bugünden başlar, kaldığı yerle ilgili konu daha sonra İç Tüzük’e göre yeniden
değerlendirilir. Biz önergemizin sıraya göre görüşülmesini istiyoruz.
BAŞKAN
– Tamam Sayın Altay.
Biz
grup önerinizi tamamıyla görüşemeyeceğiz diye böyle bir kanaate vardık…
ENGİN
ALTAY (İstanbul) – Başlayalım. 
BAŞKAN
- …ama siz gittiği yere kadar gitmek istiyorsanız…
ENGİN
ALTAY (İstanbul) – Evet, uzatabiliriz. 
OKTAY
VURAL (İzmir) – Sayın Başkan…
BAŞKAN
– Sayın Vural, buyurun.
OKTAY
VURAL (İzmir) – Efendim, saat yedide çalışma süresi sona eriyor. Tabii,
Cumhuriyet Halk Partisinin önergesinin gündeme alınmasını ve konuşulmasını
istemesi çok tabii. Ama takdir edersiniz ki bu grup önerisi üzerinde bizim
grubun da konuşma hakkı var. 
ENGİN
ALTAY (İstanbul) – Gayet tabii.
OKTAY
VURAL (İzmir) – Dolayısıyla, saat yedide kesildiği zaman bizim grubun konuşma
hakkı ortadan kalkmış olacak.
ENGİN
ALTAY (İstanbul) – Meclis Genel Kurulu bunu uzatabilir, “Bu iş bitinceye
kadar…” diye Genel Kurul karar alabilir.
BÜLENT
TURAN (Çanakkale) – Sayın Başkan, kararınızı açıkladınız artık.
OKTAY
VURAL (İzmir) – Efendim, o zaman, öncesinde uzatmayla ilgili işlemi önersinler,
ondan sonra yapalım.
ENGİN
ALTAY (İstanbul) – Şimdi alalım, şimdi alalım. Ama başlasın, Sayın Başkan Genel
Kurula ondan sonra sunsun.
OKTAY
VURAL (İzmir) – Teklifim şöyle size: Bu grup önerinizi yarın getirin.
İDRİS
BALUKEN (Diyarbakır) – Yarın Danışma Kurulu var.
BÜLENT
TURAN (Çanakkale) – Yarın getirin Sayın Başkan.
BAŞKAN
– Sayın Altay, Sayın Vural, sekiz dakika var, sekiz dakika konuşacaksanız ben
hemen geçeyim.
ENGİN
ALTAY (İstanbul) – Yok, hayır. 
BAŞKAN
– O zaman, bunu görüşemeyeceğimize göre… 
ENGİN
ALTAY (İstanbul) – Çalışmaların bitimine kadar görüşülmesini siz Genel Kurula
sunabilirsiniz, kabul edilir, edilmez; bilmem.
BÜLENT
TURAN (Çanakkale) – Kararlaştırıldı Sayın Başkan.
BAŞKAN
– “Sona ermek üzere olan…” diyor orada, İç Tüzük’ün ifadesi çok açık, biz daha
henüz başlamadık. 
Dolayısıyla,
sona ermek üzere olmadığına göre, çalışma süremizin de sonuna geldiğimize göre,
gündemimizde yer alacak konuları görüşmek için 9 Aralık 2015 Çarşamba günü saat
15.00’te toplanmak üzere birleşimi kapatıyorum.
Kapanma Saati: 18.53




(x) Bu açıklamaya ilişkin ifade 30/11/2015
tarihli 7’nci Birleşim Tutanağı’nın 146’ncı sayfasında yer almıştır.




