



TBMM Tutanak Müdürlüðü




 
 TÜRKİYE BÜYÜK MİLLET MECLİSİ
 TUTANAK DERGİSİ

 53’üncü
Birleşim
 31
Ocak 2018 Çarşamba

(TBMM Tutanak Hizmetleri Başkanlığı tarafından
hazırlanan bu Tutanak Dergisi’nde yer alan ve kâtip üyeler tarafından okunmuş
bulunan her tür belge ile konuşmacılar tarafından ifade edilmiş ve tırnak
içinde belirtilmiş alıntı sözler aslına uygun olarak yazılmıştır.)

 İÇİNDEKİLER


I.- GEÇEN TUTANAK ÖZETİ
II.- GELEN KÂĞITLAR 
III.- GÜNDEM DIŞI KONUŞMALAR
A) Milletvekillerinin Gündem Dışı Konuşmaları
1.- Manisa Milletvekili Selçuk Özdağ’ın, Afrin’e yönelik Zeytin Dalı
Harekâtı’na ilişkin gündem dışı konuşması
2.- Adıyaman Milletvekili Behçet Yıldırım’ın, çocukların sorunlarına
ilişkin güldem dışı konuşması
3.- Eskişehir Milletvekili Gaye Usluer’in, çevre sorunlarına ve
Eskişehir Alpu Ovası’na bir termik santral yapılması planına ilişkin gündem
dışı konuşması

IV.- SATAŞMALARA İLİŞKİN KONUŞMALAR
1.- Muş Milletvekili Ahmet Yıldırım’ın, Manisa Milletvekili Selçuk
Özdağ’ın yaptığı gündem dışı konuşması sırasında Halkların Demokratik Partisine
sataşması nedeniyle konuşması
2.- İzmir Milletvekili Ertuğrul Kürkcü’nün, Amasya Milletvekili Mehmet
Naci Bostancı’nın yaptığı açıklaması sırasında şahsına sataşması nedeniyle
konuşması

V.- AÇIKLAMALAR
1.- Manisa Milletvekili Özgür Özel’in, Çevre ve Şehircilik Bakanının
Eskişehir Milletvekili Gaye Usluer’in yaptığı gündem dışı konuşmasına cevap
vermesini beklediklerine ilişkin açıklaması
2.- İstanbul Milletvekili Sibel Özdemir’in, antidemokratik uygulamalara
ve baskılara son verilerek halkın sağlığını düşünen doktorların bir an evvel
serbest bırakılması gerektiğine ilişkin açıklaması
3.- İzmir Milletvekili Mustafa Ali Balbay’ın, bugün karşı karşıya
kalınan sorunların düğümlenmesinde 90’lı yıllarda birçok aydının katledilmesi
ve faili meçhullerin büyük payı olduğuna ve 24-31 Ocak Adalet ve Demokrasi
Haftası’na ilişkin açıklaması
4.- İstanbul Milletvekili Didem Engin’in, AKP’nin hatalı politikaları
sonucunda oluşan sosyal güvenlik açığını emeklilerin maaşlarında kesintiye
giderek kapatmaya çalıştığına ilişkin açıklaması
5.- Kocaeli Milletvekili Tahsin Tarhan’ın, güvenlik soruşturması
nedeniyle mesleğe başlayamayan doktorların durumuyla ilgili bir düzenleme
yapılıp yapılmayacağını öğrenmek istediğine ilişkin açıklaması
6.- Mersin Milletvekili Hüseyin Çamak’ın, bir doktor olarak mensubu
olduğu Türk Tabipleri Birliğine yöneltilen haksız suçlama ve ithamları
reddettiğine ve yapılan uygulamaları kınadığına ilişkin açıklaması
7.- Bursa Milletvekili Erkan Aydın’ın, Çevre ve Şehircilik Bakanlığının
Bursa’daki hava kirliliği konusunda önlem almasını talep ettiğine ilişkin
açıklaması
8.- Balıkesir Milletvekili Mehmet Tüm’ün, gözaltına alınan ve haklarında
soruşturma açılan Türk Tabipleri Birliği yöneticileri hakkındaki somut
suçlamayı ve Zeytin Dalı Harekâtı hakkındaki paylaşımları nedeniyle gözaltına
alınan kişi sayısını öğrenmek istediğine ilişkin açıklaması
9.- Kahramanmaraş Milletvekili İmran Kılıç’ın, insanların ümitleriyle
yaşadıklarına ilişkin açıklaması
10.- İzmir Milletvekili Kerem Ali Sürekli’nin, Zeytin Dalı
Operasyonu’nda şehit olan Mehmetçiklere Allah’tan rahmet dilediğine ve
operasyon aleyhine toplanan imzaların askerlere sıkılan kurşunlardan hiçbir
farkı olmadığına ilişkin açıklaması
11.- Adıyaman Milletvekili Behçet Yıldırım’ın, daha fazla ölümler
olmasın diye operasyonların durması gerektiğini belirten vekilleri, parti
yöneticilerini, barış yanlısı kişi ve kuruluşları hedef tahtasına oturtan havuz
medyasını şiddetle ve nefretle kınadığına ilişkin açıklaması
12.- Kayseri Milletvekili Sami Dedeoğlu’nun, Türkiye’nin sınır dışında
da terörle mücadele operasyonlarına başarıyla devam ettiğine ve bazı sivil
toplum kuruluşlarının emperyalizmin uşaklığını yaparak milletin aklıyla oynamak
istediklerine ilişkin açıklaması
13.- Niğde Milletvekili Ömer Fethi Gürer’in, AKP Hükûmetinin gerçekleri
örtmek yerine halkın sorunlarına eğilmesi, işçinin, köylünün, çiftçinin,
esnafın sorunlarının çözümü için projeler üretmesi gerektiğine ilişkin
açıklaması
14.- Mersin Milletvekili Aytuğ Atıcı’nın, Özgür Suriye Ordusu’yla iş
birliğinden derhâl vazgeçilmesi gerektiğine ilişkin açıklaması
15.- Denizli Milletvekili Kazım Arslan’ın, Denizli Serinhisar Yatağan’da
bıçak üretimi yapan esnaf ve sanatkârların ihtiyacı olan sanayi sitesinin
yapılması ve bıçak sanayisinde ham madde, üretim ve satımla ilgili izinler
hakkında bilgi almak istediğine ilişkin açıklaması
16.- Kocaeli Milletvekili Fatma Kaplan Hürriyet’in, Hükûmetin polislerin
sosyal ve ekonomik taleplerini bir an önce karşılaması gerektiğine ilişkin açıklaması
17.- Manisa Milletvekili Erkan Akçay’ın, emekli aylıklarıyla ilgili
sorunlara, emeklilikte yaşa takılan vatandaşların çözüm beklediğine ve
sözleşmeli öğretmenlerin sorunlarının acilen giderilmesi gerektiğine ilişkin
açıklaması
18.- Muş Milletvekili Ahmet Yıldırım’ın, pek çok kişi barış istediği
için sudan gerekçelerle tutuklanıyorken evlerinde cephaneliklerle
yakalananların serbest bırakıldığı bir yargının tarafsız ve bağımsız olarak
görülemeyeceğine ilişkin açıklaması
19.- Manisa Milletvekili Özgür Özel’in, 31 Ocak Muammer Aksoy’un
ölümünün 28’inci yıl dönümüne, Türk Tabipleri Birliği Başkanı Raşit Tükel ve
Merkez Konseyi üyelerinin gözaltına alınmasına ve Sağlık Bakanının Türk
Tabipleri Birliğiyle ilgili bazı ifadelerine ilişkin açıklaması
20.- Amasya Milletvekili Mehmet Naci Bostancı’nın, 31 Ocak Muammer
Aksoy’un ölümünün 28’inci yıl dönümüne ve Afrin müdahalesinin bir barış
harekâtı olduğuna ilişkin açıklaması
21.- İstanbul Milletvekili Mahmut Tanal’ın, Düzce ilinin Yığılca
ilçesinde son aylarda sık sık yaşanan elektrik kesintilerine bir çözüm
bulunmasını talep ettiğine ilişkin açıklaması
22.- Amasya Milletvekili Mehmet Naci Bostancı’nın, İzmir Milletvekili
Ertuğrul Kürkcü’nün HDP grup önerisi üzerinde HDP Grubu adına yaptığı
konuşmasındaki bazı ifadelerine ilişkin açıklaması
23.- Muş Milletvekili Ahmet Yıldırım’ın, Amasya Milletvekili Mehmet Naci
Bostancı’nın yerinden sarf ettiği bazı ifadelerine ilişkin açıklaması
24.- Manisa Milletvekili Özgür Özel’in, Siirt Milletvekili Kadri
Yıldırım’ın görüşülmekte olan 680 sayılı Kanun Hükmünde Kararname’nin tümü
üzerinde HDP Grubu adına yaptığı konuşmasındaki bazı ifadelerine ilişkin
açıklaması
25.- Manisa Milletvekili Özgür Özel’in, kanun hükmünde kararnamelerin
içerdiği hükümlere ilişkin açıklaması
26.- Manisa Milletvekili Özgür Özel’in, Tasarruf Mevduatı Sigorta
Fonu’nun Soma AŞ’nin ödemesi gereken tazminatlarla ilgili görevini yerine
getirmediğine ilişkin açıklaması
27.- Manisa Milletvekili Erkan Akçay’ın, İstanbul Milletvekili Mahmut
Tanal’ın görüşülmekte olan 682 sayılı Kanun Hükmünde Kararname’nin tümü
üzerinde CHP Grubu adına yaptığı konuşmasındaki bazı ifadelerine ilişkin
açıklaması
28.- İstanbul Milletvekili Mahmut Tanal’ın, OHAL Komisyonunun çalışma
sistemine ilişkin açıklaması
29.- Manisa Milletvekili Özgür Özel’in, görüşülmekte olan 687 sayılı
Kanun Hükmünde Kararname’nin 7, 8 ve 9’uncu maddelerinin kabul edilmesinin
siyasi partiler arasında eşitsizliği kabul etmek olduğuna ilişkin açıklaması

VI.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili Pervin Buldan’ın, Başkanlık Divanı
olarak Muammer Aksoy’u ölümünün 28’inci yıl dönümünde rahmetle andıklarına ve
ülkenin aydınlık geleceği açısından faili meçhul cinayetlerin bir an önce açığa
çıkarılması gerektiğine ilişkin konuşması

VII.- ÖNERİLER
A) Siyasi Parti Grubu Önerileri
1.- HDP Grubunun, Grup Başkan Vekili İstanbul Milletvekili Filiz
Kerestecioğlu Demir ve Grup Başkan Vekili Muş Milletvekili Ahmet Yıldırım
tarafından, Özgür Suriye Ordusu (ÖSO) içinde yer alan örgütlerin El Kaide
türevi gruplar olduğu yönündeki iddiaların araştırılması amacıyla 31/1/2018
tarihinde Türkiye Büyük Millet Meclisi Başkanlığına verilmiş olan Meclis
araştırması önergesinin ön görüşmelerinin, Genel Kurulun 31 Ocak 2018 Çarşamba
günkü birleşiminde yapılmasına ilişkin önerisi

VIII.- KANUN TASARI VE TEKLİFLERİ İLE KOMİSYONLARDAN GELEN DİĞER İŞLER
A) Kanun Tasarı ve Teklifleri
1.- 680 Sayılı Olağanüstü Hal Kapsamında Bazı Düzenlemeler Yapılması
Hakkında Kanun Hükmünde Kararname (1/805) ile İçtüzük’ün 128’inci Maddesine
Göre Doğrudan Gündeme Alınmasına İlişkin Türkiye Büyük Millet Meclisi
Başkanlığı Tezkeresi (S. Sayısı: 449)
2.- 681 Sayılı Olağanüstü Hal Kapsamında Milli Savunma ile İlgili Bazı
Düzenlemeler Yapılması Hakkında Kanun Hükmünde Kararname (1/804) ile İçtüzük’ün
128’inci Maddesine Göre Doğrudan Gündeme Alınmasına İlişkin Türkiye Büyük
Millet Meclisi Başkanlığı Tezkeresi (S. Sayısı: 450)
3.- 682 Sayılı Genel Kolluk Disiplin Hükümleri Hakkında Kanun Hükmünde
Kararname (1/808) ile İçtüzük’ün 128’inci Maddesine Göre Doğrudan Gündeme
Alınmasına İlişkin Türkiye Büyük Millet Meclisi Başkanlığı Tezkeresi (S.
Sayısı: 452)
4.- 684 Sayılı Olağanüstü Hal Kapsamında Bazı Düzenlemeler Yapılması
Hakkında Kanun Hükmünde Kararname (1/810) ile İçtüzük’ün 128’inci Maddesine
Göre Doğrudan Gündeme Alınmasına İlişkin Türkiye Büyük Millet Meclisi
Başkanlığı Tezkeresi (S.Sayısı:454)
5.- 685 Sayılı Olağanüstü Hal İşlemleri İnceleme Komisyonu Kurulması
Hakkında Kanun Hükmünde Kararname (1/811) ile İçtüzük’ün 128’inci Maddesine
Göre Doğrudan Gündeme Alınmasına İlişkin Türkiye Büyük Millet Meclisi
Başkanlığı Tezkeresi (S. Sayısı: 455)
6.- 687 Sayılı Olağanüstü Hal Kapsamında Bazı Düzenlemeler Yapılması
Hakkında Kanun Hükmünde Kararname (1/814) ile İçtüzük’ün 128’inci Maddesine
Göre Doğrudan Gündeme Alınmasına İlişkin Türkiye Büyük Millet Meclisi
Başkanlığı Tezkeresi (S. Sayısı: 468)
7.- 690 Sayılı Olağanüstü Hal Kapsamında Bazı Düzenlemeler Yapılması
Hakkında Kanun Hükmünde Kararname (1/836) ile İçtüzük’ün 128’inci Maddesine
Göre Doğrudan Gündeme Alınmasına İlişkin Türkiye Büyük Millet Meclisi
Başkanlığı Tezkeresi (S. Sayısı: 484)
8.- 691 Sayılı Olağanüstü Hal Kapsamında Bazı Düzenlemeler Yapılması
Hakkında Kanun Hükmünde Kararname (1/860) ile İçtüzük’ün 128’inci Maddesine
Göre Doğrudan Gündeme Alınmasına İlişkin Türkiye Büyük Millet Meclisi
Başkanlığı Tezkeresi (S. Sayısı: 496)
9.- 694 Sayılı Olağanüstü Hal Kapsamında Bazı Düzenlemeler Yapılması
Hakkında Kanun Hükmünde Kararname (1/870) ile İçtüzük’ün 128’inci Maddesine Göre
Doğrudan Gündeme Alınmasına İlişkin Türkiye Büyük Millet Meclisi Başkanlığı
Tezkeresi (S. Sayısı: 500)
10.- 696 Sayılı Olağanüstü Hal Kapsamında Bazı Düzenlemeler Yapılması
Hakkında Kanun Hükmünde Kararname (1/907) ile İçtüzük’ün 128’inci Maddesine Göre
Doğrudan Gündeme Alınmasına İlişkin Türkiye Büyük Millet Meclisi Başkanlığı
Tezkeresi (S. Sayısı: 512)

IX.- YAZILI SORULAR VE CEVAPLARI
1.- Niğde Milletvekili Ömer Fethi Gürer’in, İstanbul’da bulunan Dragos
Tekel arazisinin bedelsiz olarak bir vakıf üniversitesine devrine ilişkin
Başbakandan sorusu ve Maliye Bakanı Naci Ağbal’ın cevabı (7/20430)
2.- Bursa Milletvekili Ceyhun İrgil’in, TBMM’ye bağlı tarihi binalarda
yapılan restorasyon çalışmalarına ilişkin sorusu ve Türkiye Büyük Millet
Meclisi Başkan Vekili Ahmet Aydın’ın cevabı (7/20973)
3.- Niğde Milletvekili Ömer Fethi Gürer’in, Meclis Bülteni’ne ilişkin
sorusu ve Türkiye Büyük Millet Meclisi Başkan Vekili Ahmet Aydın’ın cevabı
(7/22014)
4.- Tekirdağ Milletvekili Candan Yüceer’in, Mustafa Necati Kültür Evi’ne
ilişkin sorusu ve Türkiye Büyük Millet Meclisi Başkan Vekili Ahmet Aydın’ın
cevabı (7/22015)
5.- Edirne Milletvekili Erdin Bircan’ın, TBMM Başkanlığı tarafından
dağıtılan 2018 yılı ajandalarına ilişkin sorusu ve Türkiye Büyük Millet Meclisi
Başkan Vekili Ahmet Aydın’ın cevabı (7/22295)
6.- Van Milletvekili Lezgin Botan’ın, bir kelimenin Genel Kurulda
kullanımına ilişkin sorusu ve Türkiye Büyük Millet Meclisi Başkan Vekili Ahmet
Aydın’ın cevabı (7/22498)
31 Ocak 2018 Çarşamba 
BİRİNCİ OTURUM
Açılma Saati: 14.03
BAŞKAN:
Başkan Vekili Pervin BULDAN
KÂTİP ÜYELER: Sema KIRCI (Balıkesir), Fehmi KÜPÇÜ (Bolu)
-----0-----
BAŞKAN
– Sayın milletvekilleri, Türkiye Büyük Millet Meclisinin 53’üncü Birleşimini
açıyorum. 
Toplantı
yeter sayısı vardır, görüşmelere başlıyoruz. 
Gündeme
geçmeden önce üç sayın milletvekiline gündem dışı söz vereceğim. 
Gündem
dışı ilk söz, Afrin’e yönelik Zeytin Dalı Harekâtı hakkında söz isteyen Manisa
Milletvekili Sayın Selçuk Özdağ’a aittir. 
Buyurun
Sayın Özdağ. (AK PARTİ sıralarından alkışlar) 
Süreniz
beş dakika. 
III.- GÜNDEM DIŞI KONUŞMALAR
A) Milletvekillerinin Gündem Dışı Konuşmaları
1.- Manisa Milletvekili Selçuk Özdağ’ın, Afrin’e yönelik Zeytin Dalı
Harekâtı’na ilişkin gündem dışı konuşması
SELÇUK
ÖZDAĞ (Manisa) – Sayın Başkan, değerli milletvekilleri; Zeytin Dalı
Harekâtı’yla ilgili gündem dışı söz almış bulunuyorum. Hepinizi saygıyla
selamlıyorum.
Afrin
harekâtının 12’nci günü. Askerimize, Silahlı Kuvvetlerimize güveniyoruz. Bu
harekât en kısa zamanda başarıyla sonlanacaktır. 15 Temmuz darbesinden sonra
“Türk ordusunun kolu, bacağı kesildi.” diyerek şımarıklık yapanlar cevapların
en güzelini alacaklardır. Bu harekât elzemdi, Türkiye'nin güneyini baştan başa
kuşatan terör yapılanmasına göz yumulamazdı. Millî meselelerde siyasi
ihtilaflar bir tarafa bırakılır, aynen bugün olduğu gibi.
Türkiye
NATO üyesi bir ülke, ABD de öyle. Aynı kampta yer alan Amerika, Türkiye'ye
karşı terör örgütünü desteklemekten imtina etmiyor. Türkiye, Afrin'de ABD
silahlarına karşı mücadele veriyor. Türkiye'nin Afrin'e müdahalesi uluslararası
hukuk açısından meşrudur. Birleşmiş Milletler Antlaşması, ülkelerin
birbirlerinin ülkesel bütünlüğüne, millî egemenlik ve bağımsızlığına saygı
göstermesini emrediyor. İhtilafların barışçı yollarla çözümünü tavsiye eden
Birleşmiş Milletler, aynı zamanda meşru müdafaa, komşu topraklarından gelen
tacizlere karşı mukabele etme hakkını da tanımaktadır. Eleştirilerin hukuki
dayanağı yoktur. Nitekim dost-düşman bu konuda hemfikirdir. Özellikle
uluslararası camiadan bu defa aykırı sesler gelmedi, bir çok ülke sınırlarımızı
korumanın meşru hakkımız olduğunu söyledi. Tabii, ABD, bu birçok ülke arasında
yok. Dün stratejik ortak olan ABD, ne yazık ki bugün terör örgütleriyle
beraber. Çeşitli yerlere terör ve şiddete yataklık ettikleri gerekçesiyle
giren, kendi büyük fakat kalbi ve vicdanı küçük ABD, bu defa kendisi PKK
terörüne yataklık ediyor.
Sayın
milletvekilleri, terör örgütleriyle mücadele etmek emperyalizmle mücadele etmek
demektir. Terör örgütleri bazı devletler adına savaşan, savaş zemini hazırlayan
satılmışlar ordusudur. Kötü devletlerin terör örgütü, iyi devletlerin ordusu
vardır. Biri yıkmak, diğeri korumak içindir.
Afrin’le
ilgili bir fikir birliğinden söz ederken buna HDP ve uzantılarını dâhil
etmiyorum. Daha Türk Silahlı Kuvvetleri Afrin'e adım atmadan barış kisvesi
giymiş bazıları harekete geçtiler. 170 sözde aydın bir bildiri yayınlayarak
barış çağrısında bulundu. PKK bombaları patlatırken, güneydoğuyu silahla
doldururken, bebek, çocuk, kadın ayrımı yapmadan öldürürken bu vatandaşların
aklına hiç barış gelmiyordu. Barış her zaman olduğu gibi silahlar PKK'ya
çevrilince akıllarına geliyordu. Onun için de bu millet hiçbir zaman bu aydın
güruhuna inanmadı çünkü milletin kıblesi ile onların kıblesi hiçbir zaman bir
olmadı.
Sayın
milletvekilleri, PKK'nın kanton yapılanmaları HDP ve uzantılarının Türkiye'de
yaptıkları barış, kardeşlik, bir arada yaşama gibi söylemlerinin ne kadar
riyakârca olduğunu gösterdi. PKK bu bölgelerde önce etnik, sonra ideolojik
temizlik yaptı. Önce Kürt olmayanları sürdü, ardından Kürt olmakla birlikte PKK
çizgisini benimsemeyenleri kovdu. PKK hâkim olduğu bölgelerde sadece PKK'lı
olanlara hayat hakkı tanıyor, diğerlerini insan bile saymıyor. Bölge insansızlaştırılarak
PKK devletinin altyapısı hazırlandı. Türkiye'nin yaptığı müdahale geç de olsa
doğrudur. Afrin süreci Afrin'le sınırlı kalmamalıdır. Mutlaka Fırat'ın doğusuna
da uzanmalıdır. Millî varlığımızı tehdit bakımından Fırat'ın doğusu ile batısı
arasında bir fark yoktur. Batıya müdahale edilerek bir PKK devletinin yolu
kesilmemiş sadece Akdeniz'e uzanma hedefleri inkıtaya uğratılmıştır. Hedef PKK
devletini yok etmek, Türkiye'ye yönelik terör ve bölücülük tehdidini bertaraf
etmek olmalıdır. Türkiye'nin bunu yapabilecek güce sahip olduğuna inanıyorum.
Yeter ki ortak akılla hareket edelim; aşamayacağımız engel, yenemeyeceğimiz güç
yoktur. 
Sayın
milletvekilleri, “savaş karşıtıyız” masalı anlatanlara seslenmek istiyorum.
Unutmayınız ki savaş devletler arasında olur. Türk Silahlı Kuvvetleri vesayetçi
ve taşeron terör örgütleriyle mücadele ediyor. İnsan haklarından bahsedenler,
Buse'yi tanır mısınız? 16 yaşındaydı, hayalleri, ümitleri vardı; yola döşenen
mayınla pusuya uğradı, orada şehit oldu. Eren 15 yaşındaydı, ümitleri vardı,
geleceğe ümitle bakıyordu; Maçka’da bölücü terör örgütü tarafından hunharca
öldürüldü. Berkay 19 yaşındaydı, tıp öğrencisiydi; Beşiktaş Stadı’nın yanından
geçerken alçak, hain saldırının hedefi oldu, oracıkta can verdi. Elif 9
yaşındaydı, roketle; Viyan 5 yaşındaydı, havanla; Mizgin sekiz aylık hamileydi,
Batman’da kurşunla; Ertan 12 yaşındaydı, çobandı, mayınla; Feyza 19 yaşındaydı,
Ankara’da bombalı araçla; Aybüke öğretmen 23 yaşındaydı, Batman Kozluk’ta
Kaleşnikof’la öldürüldüler. Polisler, askerler, çocuklar öldürülürken bunlar
hiç seslerini çıkarmadılar. Tam 7 bin kişi öldürüldü, 12 bin kişi yaralandı. 
170
savaş karşıtı sözde aydın müsveddesine sesleniyorum: Mektubu milletvekillerine
değil, PKK’ya, PYD’ye, YPG’ye, Kandil’e ve İmralı’ya gönderin. 
Unutmayın
ki her Türk genci hayatının bir bölümünde Peygamber’in adını taşır:
“Mehmetçik.” Başka hiçbir millet bu adı gençliğine alem yapmamıştır, bayrak
yapmamıştır. 
Afrin
emperyalist bir kuşatmanın yarılması, bir çemberin yırtılıp atılmasıdır.
(Mikrofon
otomatik cihaz tarafından kapatıldı) 
SELÇUK
ÖZDAĞ (Devamla) – Bin yıldır hiç savaşı bitmeyen Mehmet’in yeni sınavıdır. 
Askerlerimize
başarılar, şehitlerimize rahmet, milletimize sabırlar diliyorum. Yaşasın
Türkiye Cumhuriyeti devleti, yaşasın ay yıldızlı bayrak, yaşasın Türk milleti!
Saygılarımla.
(AK PARTİ sıralarından alkışlar)
BAŞKAN
– Teşekkürler Sayın Özdağ.
AHMET
YILDIRIM (Muş) – Sayın Başkan…
BAŞKAN
– Buyurun Sayın Yıldırım.
AHMET
YILDIRIM (Muş) – Sayın hatip partimizin adını da anarak açıkça sataşmada
bulunmuştur. İç Tüzük 69’a göre sataşmadan söz istiyorum. 
BAŞKAN
– Buyurun, iki dakika söz veriyorum size.
IV.- SATAŞMALARA İLİŞKİN KONUŞMALAR
1.- Muş Milletvekili Ahmet Yıldırım’ın, Manisa Milletvekili Selçuk
Özdağ’ın yaptığı gündem dışı konuşması sırasında Halkların Demokratik Partisine
sataşması nedeniyle konuşması
AHMET
YILDIRIM (Muş) – Teşekkür ederim Sayın Başkan.
Sayın
Başkan, değerli milletvekilleri; son dönem iktidar hatipleri bayağı
antiemperyalist olmuşlar. Doğru, emperyalizm çok kötü bir şey ama emperyalizm
gibi militarizm de kötü bir şey, emperyalizm gibi savaş sevicilik de kötü bir
şey, tekçilik de, ırkçılık da kötü bir şey, Allah’ın insana vermiş olduğu
hakları kullanmanın önünde yasaklar ve engeller oluşturmak da kötü bir şey. Ama
sorarlar adama: Altmış altı yıldır bu ülke o emperyalist olarak suçladığı
ülkelerle iş tutan bir ülke midir, değil midir? Altmış altı yıldır NATO üyesi
olarak Amerika’yla iş tutan ve onun üzerinden bir bölgesel güç geliştirmeye
çalışan iktidarlarla yönetildi mi, yönetilmedi mi? Ve onların daniskasını on
altı yıldır bu iktidar yapıyor mu, yapmıyor mu? 
Yine,
söyleyelim: Evet, insanların, yoksul çocukların canı, kanı üzerinden kirli
savaş pazarlıklarına ve bunun üzerinden rant devşirmeye girişmek kolay bir şey.
Ama sorarız: Peki, Bayır Bucak Türkmenleri Rusya tarafından katledilirken bu
iktidarın aklına antiemperyalizm refleksleri gelmez miydi? Niye Bayır Bucak
Türkmenlerini korumak için hiçbir askerî operasyon akıllara gelmedi? Madem
sivilleri bu kadar önemsiyorsunuz, madem Türkmenler soydaştı, Rus uçaklarının
bombaları altında paramparça edilirken bu iktidar çıkıp Rusya’ya iki kelime
edebildi mi? 
Biz
-dün söyledim, yine söylüyoruz- savaşın her türlüsünü kötü gören ve hepsine
karşı çıkan bir gelenekten geliyoruz. Bu hakkımızı, bedeli ne olursa olsun,
siyasallaşmış yargı ve kolluk üzerinden partimize ve barışseverlere, sivil
topluma dönük bedel ödetseniz de biz bu barış çağrısını ve insanların kalıcı ve
onurlu barış talebini dile getirmekten imtina etmeyeceğiz. Öbür türlü kan,
skor, ölüm yarışları üzerinden politika yapmak çok kolay bir şeydir, zor olan
barışı isteyebilmek ve temin edebilmektir.
Teşekkürler.
(HDP sıralarından alkışlar)
BAŞKAN
– Teşekkürler Sayın Yıldırım.
SELÇUK
ÖZDAĞ (Manisa) – Sayın Başkan…
BAŞKAN
– Sayın Özdağ…
SELÇUK
ÖZDAĞ (Manisa) – Sayın Başkanım, ben PKK’dan bahsettim. 
AHMET
YILDIRIM (Muş) – “HDP” dediniz, “HDP.”
DİRAYET
DİLAN TAŞDEMİR (Ağrı) – “HDP” dedin. “HDP ve uzantıları” dedin. 
SELÇUK
ÖZDAĞ (Manisa) – Ben aynı zamanda HDP’ye atıfta bulundum. Eğer PKK’yı
destekliyorlarsa samimi olarak çıksınlar ve söylesinler. 
AHMET
YILDIRIM (Muş) – Barışı destekliyoruz, barışı. 
SELÇUK
ÖZDAĞ (Manisa) – Türkiye'de 30 bin kişi öldürüldü, bunun 6 bin kişisi asker,
polis, çocuk, bebek, biraz önce isimlerini saydım, Aybüke öğretmenlerden
bahsettim. 
DİRAYET
DİLAN TAŞDEMİR (Ağrı) – Ne, ne anlatıyor bu?
SELÇUK
ÖZDAĞ (Manisa) – Emperyalizmin hepsine karşıyız; Amerikan emperyalizmine de
karşıyız, Rus emperyalizmine de, Çin emperyalizmine de karşıyız. 
AHMET
YILDIRIM (Muş) – Ama o emperyalistlerle iş tuttunuz. 
SELÇUK
ÖZDAĞ (Manisa) – Türkiye Cumhuriyeti bağımsız ve özgür olsun istiyoruz ama bunu
yaparken buradaki partilerin tamamı bir bayrak sallandıracaklar, Türkiye
Cumhuriyeti devletinin ay yıldızlı bayrağını sallandıracaklar. O nedenle
HDP’nin alınganlık göstermesini anlayabilmiş değilim. 
DİRAYET
DİLAN TAŞDEMİR (Ağrı) – Adımızı andın. 
SELÇUK
ÖZDAĞ (Manisa) – Anlaşılıyor ki kendileri hâlâ daha terörden medet ummaya
çalışıyorlar. Biz Bayır Bucak Türkmenlerinin de yanındaydık, soydaşlarımız olan
Türkmenlerin de, dindaşlarımız olan Kürtlerin de, aynı zamanda dildaşlarımız
olan orada Araplarla da beraber soydaşlarımızla, Kürt yurttaşlarımızla da
beraberiz. Suriye Suriyelilerindir…
DİRAYET
DİLAN TAŞDEMİR (Ağrı) – Sana ne? Suriyelilerin savaşı sana mı kalmış?
SELÇUK
ÖZDAĞ (Manisa) – …ama sınırlarımızda PKK’ya, PYD’ye, YPG’ye müsaade
etmeyeceğiz. Sınırlarımıza bir PYD devleti kurdurmayacağız. Türkiye Cumhuriyeti
devletinde de PKK devleti kurdurmayacağız. Bunu herkes böyle bilsin.
Saygılarımla.
(AK PARTİ sıralarından alkışlar)
BAŞKAN – Peki, sözleriniz kayıtlara geçti.
Sayın Yıldırım…
AHMET YILDIRIM (Muş) – Sayın Başkan, ben de kayıtlara
girsin diye söylüyorum. Bizim silahtan, şiddetten, terörden, ölümden, kandan
medet umduğumuz yok. Her kim ki şiddetten, militarizmden, kandan, ölümden,
candan medet umuyorsa Allah onun belasını bin defa versin.
SELÇUK ÖZDAĞ (Manisa) – Aynen, ben de söylüyorum, Allah
onların belasını versin.
BAŞKAN – Peki, teşekkür ederiz sayın milletvekilleri.
MEHMET MUŞ (İstanbul) – Sayın Başkan…
BAŞKAN – Sayın Muş….
MEHMET MUŞ (İstanbul) – PKK terör örgütü ve uzantısı olan
PYD’ye karşı yürütülen operasyonun kararlılıkla yürüyeceğini ve bu iki terör
örgütünün de kökünün kazınacağını ifade etmek isterim. Aynı şekilde bunlara
silahlı olarak değil de farklı kanallarla destek sağlayan her kimse hem
milletimiz hem de hukuk onlara da hesabını soracaktır. (AK PARTİ sıralarından
alkışlar) 
III.- GÜNDEM DIŞI KONUŞMALAR (Devam)
A) Milletvekillerinin Gündem Dışı Konuşmaları (Devam)
2.- Adıyaman Milletvekili Behçet Yıldırım’ın, çocukların sorunlarına
ilişkin güldem dışı konuşması
BAŞKAN – Sayın milletvekilleri, gündem dışı ikinci söz
çocukların sorunları hakkında söz isteyen Adıyaman Milletvekili Sayın Behçet
Yıldırım’a aittir. 
Buyurun. (HDP sıralarından alkışlar)
Süreniz beş dakika Sayın Yıldırım.
BEHÇET YILDIRIM (Adıyaman) – Teşekkürler Başkanım.
Sayın Başkan, değerli milletvekilleri ve barıştan yana
olan kıymetli halkımız; hepinizi saygıyla selamlıyorum. 
Dünya Sağlık Örgütüne göre, sağlık, ruhen, bedenen ve
sosyal olarak tam iyilik hâlidir. Bunu defalarca dile getirdik, yine söylüyoruz:
Bedenen, ruhen iyi olsak bile sosyal olarak tam iyilik hâlinin olmadığı bir
gerçek. Bakın, bugün “Çocuklar ölmesin.” demek suç, “Barış istiyorum.” demek
suç, savaşa karşı çıkmak suç, düşüncelerini özgürce haykırmak suç. Kısacası,
bireylerin, toplumların kendi düşüncesini ifade etmesinin suç sayıldığı bir
dönemde yaşıyoruz. Dolayısıyla, sağlıktan bahsetmek abes, herkes hasta, hiç
kimse sağlıklı değil, bu Meclis bile sağlıklı değil, bu sağlıksız ruh hâli
iktidar için de geçerli, onlar bile gerçekleri söylemekten kaçındıkları için
onlar da sağlıklı değil. 
Afrin işgaline karşı azıcık bir tepki gösteren, barıştan
söz eden kişi ve kurumlar resmen hain ilan ediliyor, gözaltına alınıyor.
Onurla, gururla üyesi olduğum Türk Tabipleri Birliğini bile hedefe koyup
“İnsanlar ölmesin.” dedikleri için suç duyurusunda bulunuyorsunuz; yetmedi,
sabahın köründe evlerine baskın yapıp 11 TTB merkez konseyi üyesini gözaltına
alıyorsunuz. Bir çağrı yaptınız da bu arkadaşlar çağrınıza cevap vermediler mi?
Bu iktidar on beş senedir TTB’yi hedefine koymuştur. Önce görev ve yetkilerini
kısmış, meslek odamızı almak için “Ne yapılması gerekiyorsa yapılsın.” denmiş
ama amacına ulaşamamıştır.
Hep
“Halkın iradesi, halkın iradesi.” diyorsunuz. Bakın, önümüzde mart ve nisan
aylarında TTB’nin illerde yönetim ve delege seçimi olacak. Haziranda da seçimli
Genel Kurul var. Bırakın biz hekimler kararımızı verelim. Sizin savaş
çağrılarınıza mı, yoksa kendi vicdanlarının sesine mi kulak verecek, hep
birlikte görelim. 
Size
muhalif olan, sizin gibi düşünmeyen kişi ve kurumları olmadık sebeplerle
gözaltına alıyor, soruşturma açıyorsunuz. Dün Birleşmiş Milletler, UNICEF,
sivil ve çocukların savaşta hayatını kaybettiğini belgeleriyle açıkladılar.
İşte, işte bu, Afrin operasyonunuzun bir sonucu. İşte bu, işte bu; siviller
ölüyor, çocuklar ölüyor. Bağımsız kuruluşlara göre 100’ün üzerinde sivil
katledilmiş. UNICEF'e göre, kimsenin itiraz etmeyeceği UNICEF’e göre, 15 çocuk
katledilmiş. Peki, bunlar da savaşa karşı, TTB’ye soruşturma açtınız, UNICEF’e,
Birleşmiş Milletlere de soruşturma açacak mısınız?
Değerli
Başkan, sayın milletvekilleri; biz doktorların görevi insanların sağlıklı
yaşamasını sağlamak, ölümlere karşı yaşamı savunmak. Öldürmeyi, öldürülmeyi
değil; yaşamayı, yaşatmayı savunmalıyız. Mevkimiz ne olursa olsun
-milletvekili, bakan- hekimlik kimliğimizin bir adım önde olması gerektiğini
unutmamamız gerekiyor.
İktidara
ülkeyi OHAL’le yönetmek yetmedi, şimdi de ülkeyi savaş ortamına sürüklüyor;
sırf ayakta kalmak, iktidarını sürdürmek için onlarca sivilin, askerin ölümüne
göz yumabiliyor.
Suriye
savaşında olayların en az olduğu, Kürt’ün, Türk'ün, Arap’ın, Süryani'nin
sığındığı güvenlik bölgesi Afrin’e saldırı, bir tek Kürtlere değil, tüm
insanlığa saldırıdır. Ki Afrin’in nüfusu savaştan önce 200 bin, şu anda 1
milyon civarında. Bu kadar göç alan, savaş mağdurlarına resmen ev sahipliği
yapan Afrin, tüm halkların ve inançların kardeşçe yaşadığı bir yerdir. On iki
gündür çete artığı örgütlerin öncülüğünde oraya saldırmak, ne milliliktir ne
yerliliktir ne de insanlığa sığmaktadır. “ÖSO” denen toplama, IŞİD dâhil, El
Kaide, El Nusra ve her gün saf değiştiren, en yakınlarını bile satan
örgütlerden ve ne yapacağı belli olmayan Rusya'dan medet umarak Afrin'e
saldırmak asırlar boyu kardeşçe yaşayan Türkler ile Kürtlerin birliğine dinamit
koymaktır. 
İşte,
böyle bir ülkede çocuk olmak çok zor. Türkiye, Birleşmiş Milletlerin çocuklarla
ilgili tüm sözleşmelerine imza atmış bir ülkedir. Uluslararası sözleşmeyi
sadece imzalayan bir ülke konumundayız. Bu düzenlemelere imza atıyoruz,
çocukları koruyoruz ya, çocukları eğer korumuş olsaydık, 2013 yılında polis
tarafından gaz fişeğiyle 15 yaşındaki Berkin Elvan ölmezdi. Çocukları
koruyabilseydik, zırhlı araç çarpması sonucu çocuklarımız ölmezdi. Çocukları
koruyabilseydik, 18 yaş altında yüzlerce çocuğun hamile kalmasına tanık
olmazdık. Çocukları koruyabilseydik, cinsel istismarı önlemeye yönelik
önergeleri iktidarın oy çokluğuyla reddetmezdik. Çocukları koruyabilseydik,
Gerger'de, Besni'de, cemaat yurtlarında, Ensar Vakfında çocuklarımız cinsel
istismara uğramazdı, Adana Aladağ ilçesinde yurtlarda çocuklarımız yaşamlarını
yitirmezdi. 
(Mikrofon
otomatik cihaz tarafından kapatıldı) 
BEHÇET
YILDIRIM (Devamla) – Başkanım, tamamlayacağım.
BAŞKAN
– Buyurun, tamamlayın.
BEHÇET
YILDIRIM (Devamla) – Çocukları koruyabilseydik, kanun hükmünde kararnameyle
ihraç edilen kamu çalışanlarının çocuklarının denizde boğulmasına tanık
olmazdık. Eğer çocukları koruyabilseydik, sırf Kürtçe yayın yapıyor diye Zarok
TV’yi kapatmazdık. Çocukları koruyabilseydik, 9 yaşında çocuk evliliklerinden
bahsedilmesine müsaade etmezdik. Bütün bu tabloya rağmen biz hâlâ savaşı
kutsayan, barış çağrılarını suçlayan bir anlayışla devam ediyoruz.
Afrin
işgalinde yaşamını yitiren askerlerin çocukları da yetim kalıyor, öksüz
kalıyor. Bunun vebali de bu savaşta ısrar edenlerindir.
Çocukları
korumanın en kestirme yolu, barışçıl bir ortamı sağlamaktan geçmektedir.
Çocuklar
için yükümlülüklerimiz var, silahların susturulması gerekiyor.
Barışı
yaşatalım ki çocuklar yaşasın, barışı büyütelim ki çocuklar büyüsün diyorum. 
Bu
duygu ve düşüncelerle herkesi, Genel Kurulu saygıyla selamlıyorum. (HDP
sıralarından alkışlar) 
BAŞKAN
– Teşekkür ediyoruz Sayın Yıldırım.
MEHMET
MUŞ (İstanbul) – Sayın Başkanım, kayıtlara geçmesi açısından bir şeyi ifade
etmek istiyorum.
BAŞKAN
– Buyurun. 
MEHMET
MUŞ (İstanbul) – Afrin’in işgali kesinlikle söz konusu değildir. Afrin’de
yapılan operasyon, Rakka’da DEAŞ terör örgütüyle anlaşarak onlara tahliye
koridoru açan PYD terör örgütüne yönelik bir operasyondur. Bunun altını çizmek
istedim. 
Teşekkür ederim. (AK PARTİ sıralarından alkışlar) 
BAŞKAN – Sayın milletvekilleri, gündem dışı üçüncü söz,
çevre sorunları hakkında söz isteyen Eskişehir Milletvekili Sayın Gaye Usluer’e
aittir. 
Buyurun. (CHP sıralarından alkışlar) 
Süreniz beş dakika.
3.- Eskişehir Milletvekili Gaye Usluer’in, çevre sorunlarına ve
Eskişehir Alpu Ovası’na bir termik santral yapılması planına ilişkin gündem
dışı konuşması
GAYE USLUER (Eskişehir) – Sayın Başkan, değerli milletvekilleri;
hepinizi saygıyla selamlıyorum. 
Bugün, Eskişehir’e özel sıcak bir gündemi, adım adım
planlanan bir çevre cinayetini sizlerle paylaşacağım. Eskişehir’in en verimli
topraklarının olduğu Alpu Ovası’na bir termik santral yapılması planlanıyor.
“Bittiğinde Türkiye’nin en büyük termik santrali olacak.” diyorlar.
Biliyorsunuz dünyayı en çok kirleten 100 termik santral arasında bizim büyük
termik santrallerimiz de var. Yani Alpu Ovası’na yapılacak termik santral
bunlar içerisinde en çok kirleteni olacak. 
Alpu Ovası, Eskişehir’de kentin en verimli topraklarının
bulunduğu bir alan. Termik santral için 1.500 futbol sahası büyüklüğünde enerji
üretim alanından bahsedilmekte. Nerede yapılmak isteniyor bu santral? Eskişehir
il merkezine 32 kilometre, Tepebaşı ilçe merkezine 25 kilometre, Gündüzler
Mahallesi’ne 5 kilometre, Kozlubel Mahallesi’ne 3 kilometre, Beyazaltın
Mahallesi’ne 1,5 kilometre. Yani yerleşim yerlerine yakın, yani insanla iç içe,
yani mahallelerle iç içe. Termik santralin yapılması için bu bölgede hiçbir
koşul uygun değil ama kabul için binbir alavere dalavere devam ediyor. 
11 Eylül 2017’de ÇED başvuru dosyası sunuldu. “O bölgede
koruma altına alınmış alan bulunmamaktadır.” diyerek ÇED başvurusu kasten
karartıldı. Yine ÇED başvuru dosyasında termik santral projesinin nasıl
olacağına dair hiçbir bilgi bulunmamakta. Yetmedi, 26 Eylül 2017’de Eskişehir
çevre düzeni planında değişiklik yapıldı. Mevcut çevre düzeni planında orman
alanları, tarımsal niteliği korunacak alanlar, mera alanlarının bulunduğu
bölgeler enerji üretim ikonuyla değiştirildi. 8 Ocak 2018’de aynı verimli
araziler üzerinde Türkiye Kömür İşletmeleri Kurumu Garp Linyitleri İşletmesi
Müdürlüğü tarafından yapılması planlanan yer altı kömür ocağı projesiyle ilgili
de “ÇED gerekli değildir.” diye karar alındı. 
Başka
ne yapıldı? ÇED başvuru dosyasına konulması zorunlu İl Toprak Koruma Kurulu
kararı almak için toplantı yapıldı ancak karar istedikleri gibi çıkmadı.
Akıllara zarar bu defa ne yapıldı? 24 Ocak 2018 tarihinde tarım arazilerinin
korunması, kullanılması ve planlamasına yönelik yönetmelik değiştirildi. Eski
yönetmeliğe göre olumlu yönde karar alınabilmesi için en az üçte 2 çoğunluk
gerekirken bu oran beşte 3’e düşürüldü. Yetmedi, “kamuya ait enerji ve ulaşım
yatırım projelerinde kararların toplantıya katılan üyelerin salt çoğunluğuyla
alınabileceği” ibaresi de eklendi. Ve dün İl Toprak Koruma Kurulu istenilen
kişilerle toplandı, istenilen, daha doğrusu dayattırılan kararı verdi: Alpu
Ovası’ndaki 1.245 hektarlık verimli tarım arazisi dün çıkartıldı. Ne için
çıkartıldı? Rant için çıkartıldı. Kararı alanlar kimler? Kararı alanlar şehrin
atanmışları. Yani bugün Eskişehir’deler yarın başka yerde olacaklar. Şehrin
geleceği, suyu, toprağı, tarımı, hayvancılığı, o şehirde yaşayan insanlar onların
umurlarında değil. İktidarın balyozu kafalarının üzerinde beklerken kendi
çocuklarının geleceğini de yok ettiklerinin bilincinde değiller.
Bu
karar alınırken şehrin insanları, sivil toplum örgütleri seslerini duyurmaya
çalıştılar. Nerede? Vilayet Meydanı’nda, Valiliğin tam önünde, onları
engellemek üzere kurulan bariyerlerin arkasında, polis kontrolünde.
Engellendiler. Neden? Baştan sona rant kokan bu proje hakkında konuşamasınlar
diye. 
Buradan
Eskişehir’de doğan, büyüyen, çocuklarını yetiştiren bir Eskişehirli olarak,
buradan o kentin oylarıyla seçilmiş ve bunun sorumluluğunu taşıyan bir
siyasetçi olarak sesleniyorum: Bırakın rant siyasetini, sadece kulak verin. Bu
santralde yılda 8 milyar kilovatsaat elektrik üretilecek. Bunun için 6 milyon
küsur ton kömür yakılacak, yılda yaklaşık 8 milyar kilogramlık bir
karbondioksit salınımı olacak, 450 futbol sahası büyüklüğünde kül toplanacak.
Tarım alanları, kömür sahaları kül depolama ve atık sahalarına çevrilecek. 
(Mikrofon
otomatik cihaz tarafından kapatıldı) 
GAYE
USLUER (Devamla) – Bir dakika daha talep edebilir miyim?
BAŞKAN
– Buyurun, tamamlayın. 
GAYE
USLUER (Devamla) - Sen toprağını kaybedeceksin, sağlığını kaybedeceksin, kanser
olacaksın, anomalili çocuklar doğuracaksın kimin umurunda. “Çevre, orman,
deniz, hava zaten umurumuzda değil, biz kazanacağız.” diyemezsiniz. Eskişehirli
kömürlü termik santral istemiyor, Eskişehirli hak istiyor, hukuk istiyor,
adalet istiyor. Bunu şehrimize yapmayın beyler, bunu ülkemize yapmayın; zararın
neresinden dönerseniz kârdır.
Yüce
heyeti saygıyla selamlıyorum. (CHP sıralarından alkışlar) 
BAŞKAN
– Teşekkür ederiz Sayın Usluer. 
ÖZGÜR
ÖZEL (Manisa) – Sayın Başkan, kısa bir söz…
BAŞKAN
- Buyurun Sayın Özel. 
V.- AÇIKLAMALAR
1.- Manisa Milletvekili Özgür Özel’in, Çevre ve Şehircilik Bakanının
Eskişehir Milletvekili Gaye Usluer’in yaptığı gündem dışı konuşmasına cevap
vermesini beklediklerine ilişkin açıklaması
ÖZGÜR
ÖZEL (Manisa) – Sayın Başkan, geçtiğimiz hafta, yirmi dört saatin dolması
beklenen bir oylama sırasında Adalet ve Kalkınma Partisi, her gündem dışı söze
cevap verecek bir bakan getirmişti. Bugün Eskişehir’in ciğerleri hançerleniyor,
bir termik santral yapılıyor. Bu konuyla ilgili çok önemli gündem dışı bir
konuşma var, kendisi de büyükşehir belediye başkanlığından gelen Sayın Bakanın
yerinde yeller esiyor. Acaba, bizim Eskişehir’deki 3 belediye başkanımız bu
santrale karşıyken, büyükşehir belediye başkanımız karşıyken, bütün
Eskişehirliler karşıyken en olmadık yere, en verimli Alpu Ovası’nın göğsüne
termik santral yapılırken bu Çevre ve Şehircilik Bakanı nerede? Bu konuda geçen
hafta gibi neden gelip yirmi dakika bakanı konuşturmuyorsunuz, neden Meclis
önünde bunun tartışılmasına olanak tanımıyorsunuz? Bunu tutanaklara geçirip
Sayın Bakana ihbar edilmesi, çağrı yapılması üzerine Cumhuriyet Halk Partisi
Grubu olarak ifade ediyoruz. 
Teşekkür
ederim. 
BAŞKAN
– Teşekkür ederiz Sayın Özel. 
Sayın
milletvekilleri, şimdi, sisteme giren ilk on beş sayın milletvekiline
yerlerinden birer dakikalık söz vereceğim 60’a göre.
İlk
söz, Sayın Özdemir’de.
Buyurun.
2.- İstanbul Milletvekili Sibel Özdemir’in, antidemokratik uygulamalara
ve baskılara son verilerek halkın sağlığını düşünen doktorların bir an evvel
serbest bırakılması gerektiğine ilişkin açıklaması
SİBEL
ÖZDEMİR (İstanbul) – Teşekkür ederim Sayın Başkan.
Ekonomist
Dergisi’nin bugün açıkladığı Demokrasi Endeksi 2017 bulgularına göre 2016
yılında 97’nci sırada olan Türkiye 100’üncü sıraya geriledi. Düşünce
özgürlüğünde 154’üncü sıradayız. Demokrasimiz hibrit rejim, medyamız özgür
değil. İşte, demokratik bir ülkede olağan karşılanabilecek bir açıklama yapan
Türk Tabipleri Birliğine karşı demokrasi kültürünü hazmedemeyen AKP Genel
Başkanı bu açıklamaya yönelik tahammülsüz tepkisinin ve hedef göstermesinin
hemen ardından soruşturma açılarak Türk Tabipleri Birliği yöneticileri göz
altına alındı ve AK PARTİ hükûmetleri dönemlerinde düşünce ve ifade
özgürlüklerinin askıya alındığı, her türlü muhalif sesin ve görüşün
susturulduğu, ülkemizin Avrupa’da ve dünyada itibar kaybettiği bir sürece
hepimiz şahit oluyoruz. Bu antidemokratik uygulamalara ve baskılara son
verilerek halkın sağlığını düşünen doktorlar bir an evvel serbest
bırakılmalıdır.
BAŞKAN
– Sayın Balbay…
3.- İzmir Milletvekili Mustafa Ali Balbay’ın, bugün karşı karşıya kalınan
sorunların düğümlenmesinde 90’lı yıllarda birçok aydının katledilmesi ve faili
meçhullerin büyük payı olduğuna ve 24-31 Ocak Adalet ve Demokrasi Haftası’na
ilişkin açıklaması
MUSTAFA
ALİ BALBAY (İzmir) – Teşekkür ediyorum Sayın Başkan.
Sayın
milletvekilleri, sevgili arkadaşlar; yirmi sekiz yıl önce bugün 31 Ocak 1990’da
Profesör Muammer Aksoy Ankara Bahçelievler’de evinin önünde sıkılan alçakça bir
kurşun sonucu katledilmişti. 24 Ocak 1993’te katledilen Uğur Mumcu’yla birlikte
24 Ocak-31 Ocak arası Adalet ve Demokrasi Haftası olarak anılıyor ve güncel
sorunlar değerlendiriliyor. 24 Ocak Uğur Mumcu’nun katledilmesi süreci, Muammer
Aksoy’un ardından 7 Martta Çetin Emeç, 4 Eylülde Turan Dursun, 6 Ekimde Bahriye
Üçok katledildi. 21 Ekim 1990’da da Ahmet Taner Kışlalı’yı katlettiler.
Türkiye'nin 90’lı yılları karanlık yıllardır. Bugün karşı karşıya kaldığımız
sorunların düğümlenmesinde katledilen o aydınlarımızın ve faili meçhullerin
büyük payı vardır. Profesör Muammer Aksoy aynı zamanda Atatürkçü Düşünce Derneğinin
kurucu Genel Başkanıydı. 
(Mikrofon
otomatik cihaz tarafından kapatıldı)
MUSTAFA
ALİ BALBAY (İzmir) – O özgürlük ile düşünceyi birleştirmiş ve çok önemli işler
üstlenmişti. Anısı önünde saygıyla eğiliyoruz.
BAŞKAN
– Sayın Engin…
4.- İstanbul Milletvekili Didem Engin’in, AKP’nin hatalı politikaları
sonucunda oluşan sosyal güvenlik açığını emeklilerin maaşlarında kesintiye
giderek kapatmaya çalıştığına ilişkin açıklaması
DİDEM
ENGİN (İstanbul) – Teşekkürler Sayın Başkan.
AKP
Hükûmetinin 2008 yılında “Reform yapıyoruz.” diyerek getirdiği sosyal güvenlik
düzenlemeleri sonucunda, yeni emekli olacakların aylık bağlama oranları yüzde
60’lardan bugün yüzde 28’e kadar düşürüldü. Yani 2008’den itibaren emekli
olanların maaşları her geçen gün daha da azaltılıyor. Bu yıl emekli olup sadece
718 lira maaş alan emeklilerimiz bile var. Kısacası, AKP, hatalı politikaları
sonucunda oluşan sosyal güvenlik açığını emeklilerimizin maaşlarında kesintiye
giderek kapatmaya çalışıyor. 
Biliyorsunuz,
Cumhuriyet Halk Partisi olarak “Emeklilerimize bayramlarda birer maaş ek
ikramiye verelim.” dediğimizde AKP Hükûmeti “Veremeyiz, kaynak yok.” demişti
ama kendi işlerine gelen konularda milyarlarca lira kaynak buluyorlar. 
Meclisten
tüm emeklilerimize sesleniyorum: Bu seçimlerde, maaşınıza göz diken AKP’ye
değil, hakkınızı koruyan Cumhuriyet Halk Partisine oy vereceğinize yürükten
inanıyorum. 
BAŞKAN
– Sayın Tarhan…
5.- Kocaeli Milletvekili Tahsin Tarhan’ın, güvenlik soruşturması
nedeniyle mesleğe başlayamayan doktorların durumuyla ilgili bir düzenleme
yapılıp yapılmayacağını öğrenmek istediğine ilişkin açıklaması
TAHSİN
TARHAN (Kocaeli) – Teşekkür ediyorum Sayın Başkan. 
OHAL
döneminde tıp fakültesini bitiren binlerce doktor güvenlik soruşturması
nedeniyle mesleğe başlayamamıştır. Atanmayan doktorlar bu süre içerisinde
market kasiyerliği, tezgâhtarlık, inşaat işçiliği ve eczane çıraklığı gibi
asgari ücretli işlere başvurmak zorunda kalıyor. Hiçbir sebep yokken, atanması
yapıldıktan sonra aylarca bekletilerek mağdur olan doktorların durumlarıyla
ilgili bir düzenleme yapılacak mıdır? 
Teşekkür
ediyoruz. 
BAŞKAN
– Sayın Çamak…
6.- Mersin Milletvekili Hüseyin Çamak’ın, bir doktor olarak mensubu
olduğu Türk Tabipleri Birliğine yöneltilen haksız suçlama ve ithamları
reddettiğine ve yapılan uygulamaları kınadığına ilişkin açıklaması
HÜSEYİN
ÇAMAK (Mersin) – Teşekkür ederim Sayın Başkan. 
“Savaş
bir halk sağlığı sorunudur.” başlıklı bildiri yayınlandıktan sonra hedef hâline
getirilen Türk Tabipleri Birliği Merkez Konseyi üyeleri sabah saatlerinde
evleri basılarak gözaltına alınmışlardır. Düşüncelerini beyan etmek, iktidara
muhalif olmak “terörist” damgası yemek için yeterli. 
Uluslararası
sözleşmelerde dahi savaş propagandası bir insanlık suçu olarak tarif edilirken
savaş ve çatışma yerine müzakereyi, sağduyuyu savunanları terörize etmek,
ülkede artık demokrasinin kırıntısı dahi kalmadığının göstergesidir. Bu
uygulamalar, terörle mücadeleyi gölgeler. 
Bir
doktor olarak, mensubu olduğum birliğe yöneltilen haksız suçlama ve ithamları
reddediyorum, yapılan uygulamaları kınıyorum. Merkez yöneticisi üyelerimiz
hemen serbest bırakılmalıdır.
BAŞKAN
– Sayın Aydın…
7.- Bursa Milletvekili Erkan Aydın’ın, Çevre ve Şehircilik Bakanlığının
Bursa’daki hava kirliliği konusunda önlem almasını talep ettiğine ilişkin
açıklaması
ERKAN
AYDIN (Bursa) – Teşekkür ederim Sayın Başkan.
Hükûmetin
Bursa’da dağıttığı kömür nedeniyle Bursa kent merkezinde âdeta nefes almak
imkânsız hâle geldi. Çevre ve Şehircilik Bakanlığının Hava Kalitesi İndeksi’ne
göre Bursa’da 7 yerde yapılan ölçümlerde kent merkezinin PM10 indeksi 70 olması
gerekirken 167 çıktı. Sağlıksız kategorisinde yer alan bu indekse göre eğer
değer 200’e ulaşırsa kötü, 300’e çıkarsa da tehlikeli kategoride geçiyor.
Sağlıksız kategorisi herkes olumsuz sağlık kentlerde yaşamaya başlama imkânı
doğmuş bulunmakta. Hava kirliliği nedeniyle Bursa’da akciğer kanseri, KOAH,
astım gibi hastalıklardaki artış da üst seviyelere ulaşmış bulunmakta. 
Hükûmetin
bir taraftan kömür dağıtarak oy toplama bahanesiyle yerli ve kalitesiz kömürü
dağıtarak Bursa’yı âdeta göz gözü görmeyecek hâle getirmesini… Çevre ve
Şehircilik Bakanlığının da bu konuda derhâl önlem almasını talep ediyor,
saygılar sunuyorum.
BAŞKAN
– Sayın Tüm…
8.- Balıkesir Milletvekili Mehmet Tüm’ün, gözaltına alınan ve haklarında
soruşturma açılan Türk Tabipleri Birliği yöneticileri hakkındaki somut
suçlamayı ve Zeytin Dalı Harekâtı hakkındaki paylaşımları nedeniyle gözaltına
alınan kişi sayısını öğrenmek istediğine ilişkin açıklaması
MEHMET
TÜM (Balıkesir) – Teşekkür ederim Sayın Başkan.
Afrin
harekâtı için yayımladığı bildiride “Savaş bir halk sorunudur.” ifadesi yer
aldığı için Türk Tabipleri Birliği yöneticileri hakkında gözaltı kararı
verilmiş, Ankara merkezli operasyonda TTB Başkanı Raşit Türkel dâhil 11 kişi gözaltına
alınmıştır. Hükûmete soruyorum: TTB’den gözaltına alınan ve haklarında
soruşturma açılan 11 kişi hakkındaki somut suçlama nedir? Bildiride yer alan
hangi iddia suç teşkil etmektedir? Türk Tabipleri Birliği, iktidarınızın
sağlığı özelleştiren, halkın çıkarını değil, sermayenin çıkarını savunan
politikalarınıza karşı olduğu için mi hedeftedir? Cumhurbaşkanı Erdoğan’ın
TTB’yi hedef göstermesi terör suçuyla gözaltına almak için yeterli midir?
Terörle Mücadele Kanunu’nun hangi maddesinde “saray politikalarına karşı olmak”
ibareli bir suç bulunmaktadır? Yaşamı ve barışı savunmak dünyanın hangi
ülkesinde suç olarak görülmektedir? Zeytin Dalı Harekâtı hakkındaki
paylaşımları nedeniyle gözaltına alınan kişi sayısı bugün itibarıyla kaçtır?
BAŞKAN
– Sayın Kılıç…
9.- Kahramanmaraş Milletvekili İmran Kılıç’ın, insanların ümitleriyle
yaşadıklarına ilişkin açıklaması
İMRAN
KILIÇ (Kahramanmaraş) – Teşekkür ederim Sayın Başkan. 
Ümitvar
olalım, ümidi az olanın hüznü çok olur. İnsanlar ümitleriyle yaşarlar. Umut
uyanıkken görülen bir düştür, fırtına gecesinden sonra doğan şafak gibidir,
hayatta vardığımız değil, varacağımızı sandığımız en uzak hedeftir. Umut
gidince yaşama zevki de gider. Ümit hasta insanlara bile sıhhat getirir,
hayatın sermayesidir. Umudun olduğu yerde hayat, hayatın olduğu yerde umut
vardır. Umudunu kaybedenin kaybedeceği başka bir şeyi yoktur. Batan güneş için
ağlamayalım, yeniden doğduğunda ne yapacağımıza bakalım. Umutsuzluk hayat
yolundaki çamur gibidir, çamur çok olunca filler bile yıkılır, yolu kapatan
engeller kaldırıldığı zaman yoldan geçilir. Umudumuz da irademiz de azmimiz de
vardır ve başaracağız. “Yarın elbet bizim, elbet bizimdir!/ Gün doğmuş, gün
batmış, ebet bizimdir.”
BAŞKAN
– Sayın Sürekli…
10.- İzmir Milletvekili Kerem Ali Sürekli’nin, Zeytin Dalı
Operasyonu’nda şehit olan Mehmetçiklere Allah’tan rahmet dilediğine ve
operasyon aleyhine toplanan imzaların askerlere sıkılan kurşunlardan hiçbir
farkı olmadığına ilişkin açıklaması
KEREM
ALİ SÜREKLİ (İzmir) – Teşekkür ediyorum Sayın Başkan.
Zeytin
Dalı Operasyonu’nda şehadet şerbetini içen Mehmetçiklerimize Allah’tan rahmet,
yaralanan kardeşlerimize acil şifalar diliyorum.
Sınırımıza
yuvalanan terör örgütleriyle mücadelemiz kökünü kazıyana dek devam edecektir.
Böylesine kutlu bir mücadelenin kimileri tarafından itibarsızlaştırma amacı
güdülerek gündeme getirilmesi tarafımızca kaygıyla takip edilmektedir. Türk
tabiplerinin kesinlikle temsilcisi olamayacak, Tabipler Birliğinin gayri millî
yönetimi bir tarafta, barışın savunucusu olduğunu iddia eden gayri millîler bir
tarafta Türkiye’ye karşı cephelenmiş vaziyettedirler. Operasyon aleyhine
toplanan imzaların askerimize sıkılan kurşunlardan hiçbir farkı yoktur. Türk
Silahlı Kuvvetleri titizlikle yürüttüğü operasyonlarda masum bölge halkına kalkan,
teröristlere karşı volkandır. Allah Türk askerinin yardımcısı olsun, gazamız
mübarek olsun.
BAŞKAN
– Sayın Yıldırım…
11.- Adıyaman Milletvekili Behçet Yıldırım’ın, daha fazla ölümler
olmasın diye operasyonların durması gerektiğini belirten vekilleri, parti
yöneticilerini, barış yanlısı kişi ve kuruluşları hedef tahtasına oturtan havuz
medyasını şiddetle ve nefretle kınadığına ilişkin açıklaması
BEHÇET
YILDIRIM (Adıyaman) – Teşekkürler Başkanım.
Bugün
ülkemizde yaşanan, iktidarın içeride dünya kadar sorun varken dikkatleri
dışarıya çekmek isteyen, milletin millî duygularını istismar ederek varlığını
sürdürme politikalarıdır. Savaşa karşı çıkan tüm kesimlere faşizan baskılar ve
yaptırımlar uygulanmaktadır. Saray ve iktidar, kutuplaşmanın olduğu bir ortamda
barış çağrıları yapan aydınlara, kurumlara ve kişilere olmadık hakaretler edip
cezalar vermektedir, bukalemun gibi iktidardan iktidara renk değiştiren havuz
ve çamur medyasını arkasına alarak yalan haberlerle ülkeyi felakete
götürmektedir. Verdiğimiz barış mesajlarını yayınlaması gerekirken sözlerimizi
çarpıtan, bağlamından çıkaran bu kirli medyadan ülkemize bir yarar
gelmeyeceğini herkesin bilmesi gerektiği kanaatindeyim. 
Daha
fazla ölümler olmasın diye operasyonların durması gerektiğini belirten biz vekilleri,
parti grubumuzu, parti yöneticilerimizi, barış yanlısı kişi ve kuruluşları
resmen hedef tahtasına oturtan çirkin havuz medyasını buradan şiddetle ve
nefretle kınıyorum. 
BAŞKAN
– Sayın Dedeoğlu…
12.- Kayseri Milletvekili Sami Dedeoğlu’nun, Türkiye’nin sınır dışında
da terörle mücadele operasyonlarına başarıyla devam ettiğine ve bazı sivil
toplum kuruluşlarının emperyalizmin uşaklığını yaparak milletin aklıyla oynamak
istediklerine ilişkin açıklaması
SAMİ
DEDEOĞLU (Kayseri) – Teşekkür ederim Sayın Başkan.
Bu
ülkenin ekmeğini yiyen, bu ülkenin havasını soluyan hâlâ vatan hainliği
içerisinde bulunan insanlar var. Türkiye, savunma sanayisinde son on beş
yıldaki projelerimizle 60 milyar dolarlık bir büyüklüğe ulaştı. Bugün, kendi
sınırlarımız içinde değil sınır dışında da terörle mücadele operasyonlarına
başarıyla devam ediyoruz. Özgür Suriye Ordusunun, Zeytin Dalı Operasyonu’nda,
Fırat Kalkanı Harekâtı’nda nasıl çarpıştığını yakından izliyoruz. Bugüne kadar
600’den fazla şehitleri var. Zeytin Dalı Operasyonu’nda bizler de şehitler
verdik. Burseya Dağı alındı, şimdi oradaki yakın tepelerdeki dağları da
Mehmetçiğimiz, Özgür Suriye Ordusuyla beraber almanın adımlarını atıyorlar. 
Türkiye’yi
yıllardır korkunç bir kıskaç içine almaya çalışıyorlar. Bugün görüyoruz ki bazı
sivil toplum kuruluşları emperyalizmin uşaklığını yaparak milletimizin aklıyla
oynamak istiyorlar. Şehitler verilirken ses çıkarmayanların bu gürültü ve
patırtılarını ibretle seyrediyoruz. Biz bunlara ne pahasına olursa olsun pabuç
bırakmayacağız.
Yüce
Meclisi saygıyla selamlıyorum.
BAŞKAN
– Sayın Gürer, buyurun.
13.- Niğde Milletvekili Ömer Fethi Gürer’in, AKP Hükûmetinin gerçekleri
örtmek yerine halkın sorunlarına eğilmesi, işçinin, köylünün, çiftçinin,
esnafın sorunlarının çözümü için projeler üretmesi gerektiğine ilişkin
açıklaması
ÖMER
FETHİ GÜRER (Niğde) – Teşekkürler Sayın Başkan.
Yokluk
ve yoksulluk giderek artmaktadır. Halkımız her gün gelen zamlarla ciddi
sorunlar yaşamaktadır. Benzine, mazota zam demek her ürüne zam demektir.
İşsizlik artarken esnaf dükkan kapatmaktadır. Tarım ve hayvancılıkla uğraşan
üretici, çiftçi, köylü perişan durumdadır. İthal ürünlerle dolan ülkemde,
sanayiciler de sorunlarla boğuşmak zorunda kalmaktadır. İşsizlik önlenememekte,
taşerona verilen sözler tutulmamaktadır. Meclis önünde kendini yakan Sıtkı
Aydın’dan sonra Balıkesir’de Muhterem Birgül de kendini yakarak işsizliğe
tepkilerini dile getirmeleri düşündürücüdür. Yoksulluk artarken iktidar
yandaşları ranttan beslenerek palazlanmalarını sürdürmektedir. Bu gidiş iyi
gidiş değildir. AKP Hükûmeti laf kalabalığıyla gerçekleri örtmek yerine halkın
sorunlarına eğilmeli, işçinin, köylünün, çiftçinin, esnafın sorunlarının çözümü
için projeler üretmelidir.
Teşekkür ediyorum.
BAŞKAN
– Sayın Atıcı...
14.- Mersin Milletvekili Aytuğ Atıcı’nın, Özgür Suriye Ordusu’yla iş
birliğinden derhâl vazgeçilmesi gerektiğine ilişkin açıklaması
AYTUĞ
ATICI (Mersin) – Sayın Başkan, Özgür Suriye Ordusunu Kuvayımilliye’ye benzetmek
gaflet içinde olmak demektir. Bu yaklaşım, şehitlerimizi, gazilerimizi ve
onların yakınlarını incitmiştir. 
Evet,
ÖSO içinde toprağı için savaşanlar vardır, ÖSO içinde terör örgütlerinden kopan
gruplar da vardır. İşkence yapan, kafa kesen, tecavüz eden bu grupların Türk
Silahlı Kuvvetleriyle kol kola yürümesi kabul edilemez. Yarın, işlerine
gelmediğinde, ÖSO ellerindeki silahları askerimize çevirdiğinde yine
“Kandırıldık.” mı diyeceksiniz? Bugüne kadar hangi konuda uyarıda bulunduysak
hep haklı çıktık. FETÖ konusunda da, IŞİD konusunda da sizleri çok önceden uyardık.

Özgür
Suriye Ordusu’yla iş birliğinden derhâl vazgeçilmelidir çünkü bu örgüt
güvenilir bir örgüt değildir. Milletin bize yüklediği tarihî görevle sizi bir
kere daha uyarıyoruz.
BAŞKAN
– Sayın Arslan...
15.- Denizli Milletvekili Kazım Arslan’ın, Denizli Serinhisar Yatağan’da
bıçak üretimi yapan esnaf ve sanatkârların ihtiyacı olan sanayi sitesinin
yapılması ve bıçak sanayisinde ham madde, üretim ve satımla ilgili izinler
hakkında bilgi almak istediğine ilişkin açıklaması
KAZIM
ARSLAN (Denizli) – Bilim, Sanayi ve Teknoloji Bakanlığına soruyorum: 
1)
Denizli Serinhisar Yatağan’da bıçak üretimi yapan esnaf ve sanatkârların acilen
sanayi sitesine ihtiyaçları vardır. Yatağan’da bu sanayi sitesini ne zaman
yapacaksınız?
2)
Yatağan’daki bıçakçı sanatkârlarımızın şiddetle parlatma, taşlama, lazerle
kesim için ortak fırına ve teknolojilere ihtiyaçları vardır. Yaptıracağınız
sanayi sitesinde bu tür ihtiyaçları ortak olarak karşılayacak bir tesisi yapar
mısınız?
3)
Bıçak sanayisinin ham maddesi olan çeliğin sıfır gümrükle ithaline izin
verilmesini sağlar mısınız?
4)
Ülkemizin ihtiyacını karşılayan, ihracatını her gün artırmaya çalışan bıçak
üreten sanatkârlarımızın, Çin’den ve Hindistan’dan gelen kalitesiz ürünlerin
fiyatlarının düşük olması nedeniyle izinlerinin azaltılmasını ve bıçak
üretiminin korunmasını sağlar mısınız?
5)
Yatağan bıçak üreticilerimizin ürettiği av bıçağı, kılıç, pala ve kama gibi
ürünlerin yapımı ve satımı konusunda 6136 sayılı Yasa gereğince izin
verilmesini sağlar mısınız?
Teşekkür
ederim.
BAŞKAN
– Son olarak Sayın Hürriyet...
16.- Kocaeli Milletvekili Fatma Kaplan Hürriyet’in, Hükûmetin polislerin
sosyal ve ekonomik taleplerini bir an önce karşılaması gerektiğine ilişkin
açıklaması
FATMA
KAPLAN HÜRRİYET (Kocaeli) – Teşekkür ediyorum Sayın Başkan.
Çalışma
saatlerinde insani şartları oldukça aşan polis memurları 657 sayılı Devlet
Memurları Kanunu’na tabi olması nedeniyle yüz seksen saat çalışması gerekirken
ayda iki yüz kırk saatten fazla çalışıyor. Sürekli olarak 12/24 çalışma sistemi
nedeniyle hayatları altüst olan polislerimiz neredeyse bütün angarya işlere
koşturuluyor, buna rağmen fazla mesai ücreti de ödenmiyor. Haklı ek gösterge
talepleri 3000’e çıkarıldı ama bu da sadece 57 lira fark etti. Polislerimiz de
askerlerimiz gibi, haklı olarak, 3600 ek gösterge istiyor. Terör olaylarının
yaşandığı kentlerde çoğu zaman birlikte operasyon yapan, aynı kurşunun önüne
geçen, birbirlerine siper olurken birlikte şehit olup ay yıldızlı bayrağa
sarılı bedenleri birlikte toprağa verilen polis ve askerlerimiz arasında neden
bu ayrım yapılıyor? Polislerin de aileleri var; istedikleri 3600 ek
göstergeyle, kendileri bu dünyadan yitip gittiğinde en azından eşleri,
çocukları, anne babaları şehit askerin eşi kadar maaş alsın, rahat etsin
istiyorlar. 
Hükûmete
sesleniyorum: Yıllardır yükselen bu sese daha fazla kulak tıkamayın, sosyal ve
ekonomik talepleri karşılamak için bir an önce gereğini yapın. 
Teşekkür
ederim. 
BAŞKAN
– Teşekkür ediyoruz sayın milletvekilleri. 
Şimdi
sayın grup başkan vekillerine yerlerinden söz vereceğim. 
Sayın
Akçay, buyurun. 
17.- Manisa Milletvekili Erkan Akçay’ın, emekli aylıklarıyla ilgili
sorunlara, emeklilikte yaşa takılan vatandaşların çözüm beklediğine ve
sözleşmeli öğretmenlerin sorunlarının acilen giderilmesi gerektiğine ilişkin
açıklaması
ERKAN
AKÇAY (Manisa) – Teşekkür ederim Sayın Başkan. 
Bugün
öncelikle emekli aylıklarında yaşanan sorunları gündeme getirmek istiyorum. 
Aynı
prim günü ve aynı kazançla emekli oldukları hâlde farklı tarihlerde emekli olan
vatandaşlarımızın aylıkları arasındaki fark her geçen gün artmaktadır. Bugün,
2000 yılından sonra emekli olanlar ile 2008’den sonra emekli olanlar arasındaki
maaş farkı, makası açılmaktadır. 2008 yılında çıkan kanunla emekli aylıklarındaki
refah payı yüzde 100’den yüzde 30’a indirilmiş, emekli aylığı hesabında aylık
bağlama oranı düşmüştür yani büyümenin yüzde 70’i emekli aylıklarına
yansımamaktadır. Ülkenin büyümesinden yeterince pay alamayan SSK ve BAĞ-KUR
emeklilerinin aylıkları her geçen gün erimektedir. Ekim 2008’den sonraki
hizmetler için eskisine nazaran çok düşük emekli aylığı bağlanmaktadır. Bu
şekilde oluşan maaş farkı, örneğin bir SSK emeklisine 950 liraya kadar
ulaşabilmektedir. Bu maaş farkının giderilmesi gerekmektedir. 
Aynı
şekilde, emeklilikte yaşa takılan vatandaşlarımız da çözüm beklemektedir. 8
Eylül 1999 tarihinden önce sigortalı olup prim ödeme gün sayısı ve sigortalılık
süresini dolduran ancak yaş şartını yerine getiremeyen sigortalılara emekli
hakkı tanınmalıdır. Buna ilişkin kanun tekliflerimiz Türkiye Büyük Millet
Meclisindedir. 
Ayrıca, yaş şartını tamamlayan ancak prim gün sayısını
dolduramayan vatandaşlarımıza da borçlanma imkânı verilerek emekli olabilmeleri
sağlanmalıdır. Yine, emekli aylığı zammı tüketim kalıplarına göre özel bir
endeksle belirlenmelidir. 
(Mikrofon otomatik cihaz tarafından kapatıldı)
BAŞKAN – Ek sürenizi veriyorum, buyurun. 
ERKAN AKÇAY (Manisa) – Teşekkür ederim Sayın Başkan. 
Bir diğer önemli gördüğümüz husus da 668 sayılı Kanun
Hükmünde Kararname’yle sözleşmeli öğretmen uygulaması yeniden başladı. Acil
olarak sözleşmeli öğretmenlerin sorunlarının giderilmesi için atılması gereken
adımlar var. 
Sözleşmeli öğretmenlerin il içi, il dışı ve özür grubu
tayin hakkı tanınmalıdır. Sözleşmeli öğretmenin maaşından, ek dersinden SGK
kesintisi olarak 200 ila 300 lirayı bulan kesintilerin sebep olduğu ekonomik
kayıp da giderilmelidir. Görevde yükselme sınavlarına girme hakkı da
verilmelidir. Hizmet puanı uygulaması başlatılmalı, kıdem alma ve kademe
ilerleme hakkı da verilmelidir. Ve tabii ileride bunların kadroya atanmaları
için… 
(Mikrofon otomatik cihaz tarafından kapatıldı)
BAŞKAN – Buyurun, tamamlayın. 
ERKAN AKÇAY (Manisa) – Teşekkür ederim Sayın Başkan. 
Yine kıdem alma ve kademe ilerleme hakkı da verilmeli. Bu
ve buna benzer pek çok sorunun çözülmesi hâlinde öğretmenler de huzurlu bir
şekilde görev yapma imkânlarına da kavuşacaklardır. 
Tabii bütün bu sorunların özünde öğretmenlerin
istihdamındaki ayrım yatıyor. Buna göre, öğretmenler odasındaki kadrolu,
sözleşmeli, ücretli öğretmen ayrımı mutlaka giderilmelidir. 
Teşekkür ederim Sayın Başkan. 
BAŞKAN – Teşekkürler Sayın Akçay. 
Sayın Yıldırım, buyurun. 
18.- Muş Milletvekili Ahmet Yıldırım’ın, pek çok kişi barış istediği
için sudan gerekçelerle tutuklanıyorken evlerinde cephaneliklerle
yakalananların serbest bırakıldığı bir yargının tarafsız ve bağımsız olarak
görülemeyeceğine ilişkin açıklaması
AHMET YILDIRIM (Muş) – Teşekkür ederim Sayın Başkan. 
Sayın Başkan, maalesef savaşseverlikle barışçıl
politikalar izlemenin ve barış istemenin test edildiği günlerden geçiyoruz. Dün
de söylemiştim, tekrar söyleyeceğim. Özellikle, siyasallaşmış yargı ve kolluğu
bu ülkede savaş istemeyen, barış talep eden insanların, meslek mensuplarının,
sivil toplum örgütlerinin ve siyasi partilerin üzerine sürüyor olmak ve onlara
haksız, mesnetsiz iddialarla gözaltılar ve tutuklamalar yapmanın çok
sıradanlaştığı günlerden geçiyoruz. Şu an, şu dakikalarda 25’inci Dönem
Milletvekilimiz ve Demokratik Toplum Kongresi Eş Başkanı Sayın Leyla Güven
gözaltında bulunuşunun 10’uncu gününde Diyarbakır Adliyesine çıkarıldı. Nedeni,
sosyal medyadaki barış paylaşımı veya bir basın açıklamasında savaş
istemediğine dair yapmış olduğu açıklamalar. Yine, aynı şekilde 3 il eş başkanımız
ve 30 il, ilçe yönetim kurulu üyemiz, 1 parti meclisi üyemiz son on günde
tutuklandı. 
Onlar tutuklanırken kimler serbest bırakılıyor? Bugün
Ankara Adliyesinde, 10 Ekim Ankara Garı katliamı davasındaki sanık Gamze Demir,
özellikle, katliamın önemli sanıklarıyla birlikte yakalanan Gamze Demir serbest
bırakılıyor. Ne bulunmuştu Gamze Demir’in bulunduğu evde? 20 kilo TNT
patlayıcı, kullanıma hazır 2 kalıp patlayıcı bomba yeleği, 3 el bombası, 1 el
yapımı bomba, Glock marka tabanca, intihar yeleği vesaire. Bunlar bırakılırken
barışseverler ve barış isteyenlerin tutuklandığı bir yargıya kim “tarafsız ve
bağımsız” diyorsa diyebilir, biz demeyeceğiz.
Yine, aynı şekilde, onlar tutuklanırken, arkadaşlarımız…
(Mikrofon otomatik cihaz tarafından kapatıldı)
BAŞKAN – Buyurun, ek sürenizi veriyorum.
AHMET YILDIRIM (Muş) – Teşekkürler Sayın Başkan.
…bunlar tutuklanırken, barışseverler tutuklanırken Pendik
İlçe Binamızı gözü dönmüşçesine yakanlar kamera kayıtlarında bulunmasına ve bir
kısmı suçüstü yakalanmasına rağmen gözaltı sürelerinin 24’üncü saati dolmadan
serbest bırakılıyorlar. Nedenmiş? Delil yetersizliğiymiş. Tabii, uyduruk
gerekçelerle bu kadar tutuklamanın gerçekleştirildiği yargı için delilin çok
büyük bir önemi yok. 
Aynı şekilde “Bu suça ortak olmayacağız” bildirisine imza
attıkları için yargılanan akademisyenlerin İstanbul 33. Ağır Ceza
Mahkemesindeki duruşmaları devam ediyor. Aynı şekilde, bugün, Büyükada
dosyasında 1’i tutuklu 11 hak savunucusunun dosyası görülüyor. Yine değerli
arkadaşlar, gazeteciler Ahmet Altan, Yasemin Çongar, Yıldıray Oğur, Mehmet
Baransu, Tuncay Opçin’in yargılandığı dava da İstanbul 13. Ağır Ceza
Mahkemesinde görülüyor.
(Mikrofon
otomatik cihaz tarafından kapatıldı) 
BAŞKAN
– Buyurun, tamamlayın.
AHMET
YILDIRIM (Muş) – Doktorlar, öğretmenler, akademisyenler, meslek mensupları
barış istedikleri için çok sudan gerekçelerle tutuklanıyorken evlerinde
cephaneliklerle yakalananlar serbest bırakılıyor. Bu iktidarın övünebileceği
yargı böyle bir yargı. Ama toplumsal muhalefeti temsil edenlerin davalarının
görüldüğü dosyalarla ilgili az biraz hukuktan yana davalar görüldüğü zaman ise
en yüksek yargı makamını bile tahkir eden, tezyif eden açıklamalardan geri
durmayan iktidara da herhâlde böyle bir yargı, böyle bir siyasal kolluk yakışır
diyorum.
Teşekkür
ederim Sayın Başkan.
BAŞKAN
– Teşekkürler Sayın Yıldırım.
Sayın
Özel, buyurun.
19.- Manisa Milletvekili Özgür Özel’in, 31 Ocak Muammer Aksoy’un
ölümünün 28’inci yıl dönümüne, Türk Tabipleri Birliği Başkanı Raşit Tükel ve
Merkez Konseyi üyelerinin gözaltına alınmasına ve Sağlık Bakanının Türk
Tabipleri Birliğiyle ilgili bazı ifadelerine ilişkin açıklaması
ÖZGÜR
ÖZEL (Manisa) – Teşekkür ederim Sayın Başkan.
Atatürkçü
Düşünce Derneği ve Türk Hukuk Kurumu Başkanı Profesör Doktor Muammer Aksoy’u bundan
yirmi sekiz yıl önce, evinin önünde, Türkiye’nin aydınlık geleceğini karartmak
isteyen, Türkiye’nin bugünlerini hedef alan karanlık odaklar kurşunlayarak
katletmişlerdi. Laik cumhuriyetin, Atatürk devrimlerinin yılmaz savunucusu,
insan hakları ve özgürlüklerden ödün vermeyen Profesör Doktor Muammer Aksoy’u
ölümünün yirmi sekizinci yılında Cumhuriyet Halk Partisi Grubu olarak özlemle,
minnetle ve saygıyla bir kez daha anıyoruz. 
Sayın
Başkan, dün sabah Türk Tabipleri Birliği Başkanı Raşit Tükel ve Merkez
Konseyinin tüm üyeleri hekimlik mesleğinin gereği olan yaşam hakkını
savundukları ve bunu ifade eden 5-6 cümleden ibaret, içinde şiddet
çağrıştırmayan ve hekim oldukları için yaşamı savunduklarını ifade ettikleri ve
“Savaşa hayır, barış hemen şimdi” diye bitirdikleri bir bildiri yüzünden
gözaltına alındılar ve gözaltında tutulmaya devam ediliyorlar. İktidar partisi
Türkiye’yi öyle bir noktaya getirdi ki zaman zaman abartılı bir eleştiri gibi
birkaç yıl öncesinde düşünülen 12 Eylül rejimi çağrışımlarına bugün 12 Eylüle
ve Kenan Evren’e rahmet okuttukları eleştirilerine itiraz dahi edemiyorlar.
Bugün karşı karşıya olduğumuz durum, makbul bir muhalefet, makbul bir sivil
toplum, makbul meslek örgütleri isteyen; makbul hekimi, makbul eczacıyı, makbul
öğrenciyi, makbul akademisyeni tarif eden baskıcı, zorba bir rejimden başka bir
şey değildir. Doktorlar istediğiniz gibi konuşmaz, eczacılar istediğiniz gibi
konuşmaz; elbette sizden farklı düşünürler, itirazlarını dile getirirler.
Voltaire bundan iki yüz elli yıl önce bir çıta koydu düşünce özgürlüğüne, dedi
ki: “Asla senin görüşlerine katılmıyorum ama senin görüşlerini ifade edebilmen
için canımı dahi veririm.” 
(Mikrofon otomatik cihaz tarafından kapatıldı)
BAŞKAN – Ek sürenizi veriyorum.
Buyurun. 
ÖZGÜR ÖZEL (Manisa) – 2018 yılındayız ve ülkede bir
meslek örgütü bu açıklamayı yapıyor, gözaltı var, tutuklama talebi gelecek
belki, inanılmaz bir toplumsal linç var ve bunu kime yapıyorlar ve kim ne
diyor, ona çok kısaca bakalım: Sağlık Bakanı, o meslek örgütünden sorumlu ve
kendisi de o meslekten olan bir Bakan “Tabipleri temsil etmez.” diyor. Türk
Tabipleri Birliği, Anayasa’nın kamu kurumu niteliğinde meslek örgütlerine atıf
yapan maddesi uyarınca kanunla kurulmuştur. 81 ilin 81’inde örgütlüdür, 65’inde
tabip odası vardır, 85.500 kayıtlı üyesi vardır ve anayasal imkâna rağmen
hekimlerin yüzde 80’i üyedir. Hekimlerin yüzde 80’i Türk Tabipleri Birliğine ya
da tabip odalarına üyedir.
(Mikrofon otomatik cihaz tarafından kapatıldı)
ÖZGÜR ÖZEL (Manisa) – Müsaade ederseniz…
BAŞKAN – Buyurun, tamamlayın.
ÖZGÜR ÖZEL (Manisa) – Yapılan son seçimlerinde 491 delege
seçilmiş, 448’i oy kullanmış, 258 oy yani yüzde 57,5 oy alan Raşit Tükel Başkan
seçilmiştir, yüzde 58 oy. Peki, bu delegeyi kim oluşturmuştur? Türkiye’deki 85
bin hekim, örneğin Urfa’da 900’ü, İzmir’de 2.500’ü, İstanbul’da 4.900’ü,
Ankara’da 5.633’ü oy kullanıp bu delegeyi seçmiştir. 
Şimdi,
Sağlık Bakanı diyor ki: “Doktoru temsil etmez.” Burada bir arkadaş diyor ki:
“Hekimlerin örgütü değildir.” Anayasa’yla kurulmuş, resmî, ilçe seçim kurulu
önünde seçimini yapmış, doktorların seçtiği delegelerin yüzde 58’inden oy almış
“Temsil etmez.” Siz, nasıl, o zaman Türk milletini, halkı temsil ettiğinizi
söylüyorsunuz resmî Cumhuriyet Hükûmeti? Çok övündüğünüz Cumhurbaşkanının katılanlardan
aldığı oy yüzde 51, seçmenin tamamından aldığı oy yüzde 36’larda.
(Mikrofon
otomatik cihaz tarafından kapatıldı) 
ÖZGÜR
ÖZEL (Manisa) – Müsaade ederseniz son…
BAŞKAN
– Buyurun, tamamlayın. 
ÖZGÜR
ÖZEL (Manisa) - Siz temsil edeceksiniz, sizin için bir meşruiyet krizi
olmayacak, karşınızda, hem de çarşaf listeyle seçilmiş, hem de çoklu yarışla
seçilmiş bir meslek örgütü temsil edemeyecek. Böyle bir laf yok. Beğenseniz de
beğenmeseniz de sizin istediğiniz gibi bir meslek örgütü olmak zorunda değiller.
Bu ülkede övündüğünüz o sağlıktaki başarıları, memnuniyet anketlerini, bilmem
neleri yapan doktorların yüzde 80’i de bu örgüte üye. Bir başarı varsa
“sağlıkta dönüşüm” zırvasının değil, Türkiye’deki gönüllü sağlık ordusunun,
bugün hiçleştirdiğiniz “terörist” dediğiniz doktorların ve onların meslek
örgütünün başarısıdır. (CHP sıralarından alkışlar) 
Teşekkür
ediyorum. 
BAŞKAN
– Teşekkürler Sayın Özel. 
Sayın
Bostancı, buyurun. 
20.- Amasya Milletvekili Mehmet Naci Bostancı’nın, 31 Ocak Muammer
Aksoy’un ölümünün 28’inci yıl dönümüne ve Afrin müdahalesinin bir barış
harekâtı olduğuna ilişkin açıklaması
MEHMET
NACİ BOSTANCI (Amasya) – Sayın Başkanım, teşekkürler. 
Türkiye'nin
yakın siyasi geçmişinde demokratik siyasete karanlık çevrelerin müdahale
araçlarından birisi cinayetlerdi. Böylelikle sağdan, soldan, toplumsal
kesimlerin onayladığı, en azından belli bir kesimin benimsediği kişileri
katlederek toplumu birbirine karşı husumete sevk eden karanlık politikaları
egemen kılmaya çalışıyordu bu çevreler. Bu yaklaşımın bir örneği, yirmi sekiz
yıl önce öldürülen Muammer Aksoy’dur. Topyekûn, bu tür karanlık cinayetlerle,
bunlarla toplumun algısını dönüştürüp özgür iradesi üzerine tahakküm kurmaya
çalışan politikalara karşı, bunları telin eden yaklaşımımızı ifade ederken, bu
çerçevede hayatını yitirmiş, sağdan, soldan her kim olursa olsun hepsini
rahmetle anıyorum, Muammer Aksoy’u da vefatının 28’inci yılında rahmetle
anıyorum. 
Orta
Doğu coğrafyasında yaşanan hadiseyi halkın bir ifadesiyle özetlemek gerekirse
derenin taşıyla derenin kuşunu vurmaya çalışma projesidir. Burada derenin taşı
terör örgütleridir, derenin kuşları da bölgede yaşayan Kürtler, Türkler,
Araplar; Şia, Sünni, inancı ve kimliği ne olursa olsun buradaki insanlardır.
Orta Doğu coğrafyası parçalanmak isteniyor. Türkiye’nin yaklaşımı Irak’ın
olduğu gibi Suriye’nin de birlik içinde yaşamasıdır. İnsanlık tarihine
bakarsanız, insanlık tarihi savaşların ve barışların tarihidir ama barış talep
edenler bunun arkasına bir güç ve politika koyamazlarsa barış sözleri savaşçı
politikaların bir örtüsüne dönüşebilir.
(Mikrofon
otomatik cihaz tarafından kapatıldı) 
BAŞKAN
– Ek sürenizi veriyorum Sayın Bostancı.
Buyurun.
MEHMET
NACİ BOSTANCI (Amasya) - Hitler silahlanırken -daha yakın tarihlerde-
Avusturya’yı, Polonya’yı işgal ederken “Aman maraza çıkmasın, barıştan yana
olalım.” diyenler aslında Hitler’in yanında olurlar sonuç itibarıyla.
Dolayısıyla barışı hangi bağlamda söylüyorsunuz, arkasına hangi politikayı
koyuyorsunuz, gerçek bir barış talebi mi, yoksa kirli ilişkilerin bir örtüsü
mü? Buna ilişkin bir muhakeme gerekir. Herkes barışı ister ama bu barışı
gerçekleştirmek Orta Doğu coğrafyasında merkezî yapıları desteklemekle,
asimetrik ilişkiler kurularak oradaki terör örgütlerini derenin taşı hâline
getirmek isteyen emperyalist politikalara karşı çıkmakla olur. Eğer bunu
yapmazsanız barış üzerine ne kadar söz söylerseniz söyleyin ya romantik bir
ifade olur yahut da kirli ilişkilerin örtüsü olur.
(Mikrofon
otomatik cihaz tarafından kapatıldı) 
BAŞKAN
– Buyurun tamamlayın.
MEHMET
NACİ BOSTANCI (Amasya) – Bu anlamda durduğunuz yer buna anlam kazandırır.
Türkiye Cumhuriyeti’nin politikası kesinlikle bölgede barışın temin edilmesi,
bu bölgede yaşayan kimliği, inancı ne olursa olsun insanların birbirlerinin
iradelerini ve yaşam haklarını teyit ettikleri bir düzen içerisinde bunun
sağlanabileceği inancıyla bu yaklaşımın ifadesi olan bir politikadır. Bunu
tahrip eden, emperyal güçlerle asimetrik ilişki içerisinde hareket eden terör
güçleridir. Nitekim neler olup bittiğini hepimiz görüyoruz; verilen silahları,
bunlara ilişkin geleceğe yönelik hesapları. Bugün barış için tavır almak bu
terör örgütü yapılanmalarına karşı çıkmakla mümkün olur. Türkiye
Cumhuriyeti’nin de yaptığı Afrin müdahalesi bir barış harekâtıdır. Bölgenin
barışı için girişilmiş bir müdahaledir. Suriye’nin birliğini teyit eder
yaklaşıma taşır. Esasen orada uluslararası meşruiyeti olan ÖSO’yla birlikte
Türk Silahlı Kuvvetlerinin yapmış olduğu iş sonuçta Suriye’nin kendi halkının
iradesiyle teşekkül edecek -Soçi görüşmelerini de biliyoruz- Anayasa ve
demokratik düzenin tesisi için nihai gayesi bu olan bir politikanın
girişimidir.
Teşekkür
ediyorum.
BAŞKAN
– Teşekkürler Sayın Bostancı. 
Sayın
Tanal, sisteme girmişsiniz ama…
MAHMUT
TANAL (İstanbul) – Evet. Düzce’nin sorunlarıyla ilgili 60’a göre çok önemli bir
söz istirham edeceğim sizden.
BAŞKAN
– Buyurun.
21.- İstanbul Milletvekili Mahmut Tanal’ın, Düzce ilinin Yığılca
ilçesinde son aylarda sık sık yaşanan elektrik kesintilerine bir çözüm
bulunmasını talep ettiğine ilişkin açıklaması
MAHMUT
TANAL (İstanbul) – Çok teşekkür ediyorum Değerli Başkanım.
Değerli
milletvekilleri, Düzce ilimizin Yığılca ilçesinde son aylarda sık sık yaşanan
elektrik kesintileri var. Yığılcalılar bu elektriğin kesilmesinden bıkmış durumda
çünkü Yığılca ilçesine elektrik tek hattan gelmektedir. Tek hattan elektrik
verilince olası bir elektrik kesintisi nedeniyle Yığılca’da komple elektriksiz
bir hayat yaşanıyor. Bu da sosyal yaşamı, hayatı felç ediyor. Düzce’de bir
Bakan var ancak Düzce’nin Yığılca ilçesinde yaşanan bu elektrik sorununu
görmemezlikten geliyor. Bu, iktidarın ayıbıdır. Bilim, Sanayi ve Teknoloji
Bakanının bu elektrik sıkıntısıyla bir an önce ilgilenmesini, Yığılca’ya ikinci
bir hattın çekilmesini talep ediyor Yığılcalılar. Aynı zamanda, Hecinler
köyünün çöp sorunu hâlen çözülemedi. Bari, hiç olmazsa bu Yığılca’nın elektrik
sorununu çözsünler. Sık sık elektrikler kesiliyor. Yığılcalılar bu konuda
mağdur durumda. Evlerinde sık sık elektrik kesintileri nedeniyle eşyalarının bozulmasına
neden olmaktadır. (CHP sıralarından alkışlar)
BAŞKAN
– Teşekkür ederiz Sayın Tanal.
VI.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili Pervin Buldan’ın, Başkanlık Divanı
olarak Muammer Aksoy’u ölümünün 28’inci yıl dönümünde rahmetle andıklarına ve
ülkenin aydınlık geleceği açısından faili meçhul cinayetlerin bir an önce açığa
çıkarılması gerektiğine ilişkin konuşması
BAŞKAN
– Sayın milletvekilleri, biz de Divan olarak yirmi sekiz yıl önce Muammer
Aksoy’u ölüm yıl dönümünde bir kez daha rahmetle, minnetle anıyoruz.
Faili
meçhul cinayetler elbette ki bu ülkenin karanlık tarihinin bir gerçeği. Şimdi
Sayın Tanal Yığılca’dan bahsedince, yirmi dört yıl önce ben de eşimin
cenazesinin, cesedinin Yığılca’da bulunduğunu bir an gözlerimin önüne getirdim.
Eşim Savaş Buldan 2 arkadaşıyla birlikte İstanbul’dan Bolu’nun Yığılca ilçesine
götürülerek infaz edilmişlerdi. Ancak o karanlık tarih hâlâ devam ediyor yani
failleri, cinayeti işleyenler hâlâ gün yüzüne çıkmadı, ne yazık ki yargılanmadı,
cezaya çarptırılmadı. Dolayısıyla, bu ülkenin elbette ki aydınlık geleceği
açısından faili meçhul cinayetlerin bir an önce açığa çıkması gerektiğini ifade
etmek istiyorum ve tüm bu cinayetleri işleyenlerin yargı önünde
cezalandırılması gerektiğini ifade etmek istiyorum ve teşekkür ediyorum Sayın
Tanal. 
Sayın
milletvekilleri, şimdi gündeme geçiyoruz. 
Başkanlığın
Genel Kurula sunuşları vardır.
Halkların
Demokratik Partisi Grubunun İç Tüzük’ün 19’uncu maddesine göre verilmiş bir
önerisi vardır, okutup işleme alacağım ve oylarınıza sunacağım. 
VII.- ÖNERİLER
A) Siyasi Parti Grubu Önerileri
1.- HDP Grubunun, Grup Başkan Vekili İstanbul Milletvekili Filiz
Kerestecioğlu Demir ve Grup Başkan Vekili Muş Milletvekili Ahmet Yıldırım
tarafından, Özgür Suriye Ordusu (ÖSO) içinde yer alan örgütlerin El Kaide
türevi gruplar olduğu yönündeki iddiaların araştırılması amacıyla 31/1/2018
tarihinde Türkiye Büyük Millet Meclisi Başkanlığına verilmiş olan Meclis
araştırması önergesinin ön görüşmelerinin, Genel Kurulun 31 Ocak 2018 Çarşamba
günkü birleşiminde yapılmasına ilişkin önerisi
31/1/2018
Türkiye Büyük Millet Meclisi Başkanlığına
Danışma
Kurulunun 31/1/2018 Çarşamba günü -bugün- toplanamadığından, grubumuzun
aşağıdaki önerisinin, İç Tüzük’ün 19’uncu maddesi gereğince Genel Kurulun
onayına sunulmasını saygılarımla arz ederim.
 Ahmet
Yıldırım
 Muş
 Grup
Başkan Vekili
Öneri:
31
Ocak 2018 tarihinde İstanbul Milletvekili Grup Başkan Vekili Filiz
Kerestecioğlu ve Muş Milletvekili Grup Başkan Vekili Ahmet Yıldırım tarafından verilen
6600 grup numaralı Özgür Suriye Ordusu (ÖSO) içinde yer alan örgütlerin El
Kaide türevi gruplar olduğu yönündeki iddiaların araştırılması amacıyla Türkiye
Büyük Millet Meclisine verilmiş olan Meclis araştırma önergesinin, diğer
önergelerin önüne alınarak, görüşmelerinin 31/1/2018 Çarşamba günkü
birleşiminde yapılması önerilmiştir.
BAŞKAN
– Önerinin gerekçesini açıklamak üzere öneri sahibi Halkların Demokratik
Partisi Grubu adına İzmir Milletvekili Sayın Ertuğrul Kürkcü. 
Buyurun.
(HDP sıralarından alkışlar) 
Süreniz
beş dakika. 
ERTUĞRUL
KÜRKCÜ (İzmir) – Hepsi beş dakika mı! 
BAŞKAN
– Ne yazık ki evet! 
HDP
GRUBU ADINA ERTUĞRUL KÜRKCÜ (İzmir) – Sayın Başkan, sevgili arkadaşlar; bu
Özgür Suriye Ordusu Türkiye'nin Afrin harekâtındaki başlıca müttefiki. Türkiye
tarafından donatılan, eğitilen ve savaşa sürülen bu ordu esasen Afrin’de
yürütülen harekâtın, burada yürütülen seferin ön saflarında, insanlığa karşı
işlenen suçların da başlıca müsebbibi, başlıca mesulü. 
Bunun
araştırılması gerekir çünkü Türkiye Büyük Millet Meclisi bu Afrin’e açılan
sefer bakımından şöyle bilgilendirildi, denildi ki: Bu seferin
gerçekleştirilmesinin sebebi, Birleşmiş Milletler şartının 51’inci maddesi ve
Birleşmiş Milletler Güvenlik Konseyinin 2004 ve 2016’da alınmış 3 kararı. Ancak,
bu kararları incelediğimiz zaman gördüğümüz şey, esasen bu kararların DAEŞ
üzerine alınmış olan kararlar olduğu ve DAEŞ’in 6 yöneticisinin aranan terörist
kişiler listesine yerleştirilmesiyle ilgili. 51’inci madde sadece ve sadece öz
savunma hakkını devletlere tanıyor, Birleşmiş Milletler şartını kabul etmenin
öz savunmadan vazgeçmek anlamına gelmediğini söylüyor. Ancak, bu gerekçelere
dayanılarak Türkiye'nin bir askerî tehdit altına Afrin’den girmiş olduğunu bize
söyleyebilecek hiçbir emare yok. 
Ancak,
Özgür Suriye Ordusunun bu süreçteki rolü ve anlamı nedir diye baktığımız zaman
gördüğümüz şey şudur: Aslında bu savaşı yürütenler, bu savaşı yürüten siyasi
irade, Hükûmet ve Cumhurbaşkanı esasen Suriye içinde koloniler meydana getirmek
istemektedirler; Suriye’de nüfus yapısını değiştiren adımlar atmak
istemektedirler, Suriye’nin demografisini kendi çıkarları istikametinde
şekillendirmek istemektedirler. Bu Türkiye Büyük Millet Meclisinden almış
olduğu bir onay olmadığı gibi, bu faaliyeti meşru gösterebilecek ne bir
uluslararası yasa ne de bir iç hukuk metni vardır. Tamamen afaki, tamamen
sahada gücü gücüne yeten ilkesine göre belirlenmiş bir faaliyetten söz
ediyoruz.
Öte
yandan, Özgür Suriye Ordusu Kuvayımilliye’ye benzetilmek istenmekle hem Özgür
Suriye Ordusuna hiç hak etmediği bir paye verilmekte hem de Türkiye'nin
bağımsızlık mücadelesinin tohumu olan Kuvayımilliye hareketi bir haydut ordusu
derekesine düşürülmektedir. Özgür Suriye Ordusu, yabancı istilaya karşı kendi
vatanını savunanlardan oluşmuyor, İhvanı Müslümin’in Esad rejimine karşı
başlattığı ayaklanmayı benimseyerek Suriye ordusunun saflarından ayrılan subay
ve askerlerden oluşan birliklerin başlattıkları bir iç savaşın tarafıdır.
Türkiye neden ötürü Suriye'de bir iç savaşın tarafı olacaktır? Niçin Suriye'nin
çoğulcu, zengin, geniş toplumunu bir avuç ihvanın etrafında mütalaa ederek
desteğini onun yanına koyacaktır? Türkiye'deki Alevi’nin Sünni’nin, Türk’ün
Kürt’ün, inananın, inanmayanın Hükûmeti, Suriye'de kendi itikadına göre bir
haydut ordusunu harekete geçirecektir.
Boşuna
bunu söylemiyorum sevgili arkadaşlar. Bakın, Ceyşul İslam, bunlar iç savaşta
Esad rejimiyle kavgalarında ele geçirdikleri Esad rejimine bağlı subayların ve
askerlerin eşlerini Alevi oldukları için kafeslere kapatarak bir canlı kalkan
olarak kullandılar. Bu bizim müttefikimiz mi? Türkiye böyle bir ittifakı mı hak
ediyor? Nurettin Zengi Tugayı 12 yaşındaki bir Filistinli çocuğun boğazını
kesiyor rejime sadıkmış diye. 12 yaşındaki çocuk rejime sadık olsa ne olur,
olmasa ne olur. İşte, bizim müttefiklerimiz bunlar ve Afrin’i ele geçirmeye
çalışıyorlar. Sevgili arkadaşlar, Türkiye Büyük Millet Meclisi mutlaka ve
mutlaka…
(Mikrofon
otomatik cihaz tarafından kapatıldı) 
ERTUĞRUL
KÜRKCÜ (Devamla) – Bitirmek için…
BAŞKAN
– Buyurun tabii, tamamlayın lütfen.
ERTUĞRUL
KÜRKCÜ (Devamla) – …Hükûmetinin ne yaptığını araştırmak, bu savaşta hayatlarını
veren asker oldukları için, askerlik görevini yerine getirmeye mecbur oldukları
için Silahlı Kuvvetlere yazılmak zorunda kalan insanların ve onların açtıkları
mücadelede, onların açtıkları seferde kendi Suriye’de elde ettikleri, DAİŞ’e
karşı savaşarak elde etmiş oldukları hak ve özgürlüklerini savunmak için karşı
koyanları, hayatlarını niçin feda ettiğini Türkiye düşünmek zorundadır. Bu
çatışmada şu ana kadar hayatlarını kaybeden herkese rahmet diliyoruz,
ailelerine, geride kalanlara sabır diliyoruz. Hak etmedikleri ölümlerle bu
dünyadan ayrılıyorlar. Ne oraya gidenlerin bu mücadelede, bu saldırıda bir payı
ve hakkı var ne de orada buna maruz kalanlar bunu hak etmişlerdi. Esasen
Türkiye Amerika Birleşik Devletleri’yle birlikte eğittiği, donattığı ve…
(Mikrofon
otomatik cihaz tarafından kapatıldı) 
ERTUĞRUL
KÜRKCÜ (Devamla) – …savaşa sürdüğü bu kuvvetlerle Suriye’de kendine yakın sınır
bölgelerinde koloniler oluşturmak, bir tür kolonizasyon sürecini başlatmak
istemektedir. Ne uluslararası hukuk ne iç hukuk buna cevaz vermemektedir.
Gücünü ve yetkisini uluslararası hukuktan, Anayasa’dan almayan bir askerî
harekât eninde sonunda bir macera olarak sonuçlanacaktır. Bu maceraya son
vermek için bu araştırmaya destek vermeye Meclisi davet ediyorum. (HDP
sıralarından alkışlar) 
BAŞKAN
– Teşekkür ederiz Sayın Kürkcü. 
Sayın
Bostancı…
V.- AÇIKLAMALAR (Devam)
22.- Amasya Milletvekili Mehmet Naci Bostancı’nın, İzmir Milletvekili
Ertuğrul Kürkcü’nün HDP grup önerisi üzerinde HDP Grubu adına yaptığı
konuşmasındaki bazı ifadelerine ilişkin açıklaması
MEHMET
NACİ BOSTANCI (Amasya) – Suriye acı ve trajik sahnelerle dolu bir iç savaş
yaşadı, yaşamaya da devam ediyor. Bu tür olaylarda kamuoyunu maniple etmek için
savaşın kirli yüzüne ilişkin çok çeşitli propaganda araçları kullanılır.
Bunları burada doğru bulmuyoruz. Aynı propaganda üslubuyla burada birtakım
fotoğrafların gösterilmesi doğru bir yaklaşım değil. 
ERTUĞRUL KÜRKCÜ (İzmir) – Olmamış mı?
MAHMUT TOĞRUL (Gaziantep) – Bu yalan mı?
MEHMET NACİ BOSTANCI (Amasya) – Önemli olan şu: ÖSO bir
muhalefet örgütü. Suriye’nin iç savaş şartlarında teşekkül etmiş bir örgüt,
uluslararası meşruiyeti olan bir örgüt, görüşmelere katılan bir örgüt. Türkiye,
bu çerçevede onunla beraber Suriye’nin birliğini esas alan bir politikayı
sürdürüyor. Türkiye Cumhuriyeti’nde Suriye’nin nüfusunu değiştirme şeklinde bir
niyet arayan Ertuğrul Bey, Suriye nüfusunun gerçekte, niyetin ötesinde nasıl
değiştiğine kör kalıyor. Türkiye’de 3,5 milyon Suriyeli var, Ürdün’de
milyonlarca Suriyeli var. Suriyelilerin oralardan nasıl kaçtıkları ortada. PYD
denilen örgütün ele geçirdiği yerlerde nasıl bir nüfus politikası takip ettiği,
Arap köylerini nasıl yağma ve talan ettiği, Kürt köylerinde kendilerine itaat
etmeyenler üzerinde nasıl tahakküm kurduğu ortada. Dolayısıyla burada Türkiye
Cumhuriyeti’ne bir niyet olarak atıf yapılan husus Suriye’de fiilen yaşanıyor
ve aktörleri ortada.
(Mikrofon otomatik cihaz tarafından kapatıldı) 
MEHMET NACİ BOSTANCI (Amasya) – Türkiye’nin yürüttüğü, bu
haksız ve Suriye halkının reddettiği savaşta Suriye’nin birliğini sağlayacak
bir politikadır. 
Teşekkürler. 
BAŞKAN – Teşekkürler.
AHMET YILDIRIM (Muş) – Sayın Başkan…
BAŞKAN – Buyurunuz Sayın Yıldırım.
AHMET YILDIRIM (Muş) - Sayın Başkan, Sayın Bostancı
hatibimizin konuşmasını değerlendirirken Suriye’deki başka yerlerde gelişen
olayları sıralayıp Sayın Kürkcü’nün bunlara kör kaldığını söylemek suretiyle
açıkça sataşmada bulunmuştur. İç Tüzük 69’a göre söz istiyoruz.
BAŞKAN – Sayın Kürkcü mü konuşacak?
AHMET YILDIRIM (Muş) – Tabii.
BAŞKAN – Buyurun Sayın Kürkcü.
Size sataşmadan iki dakika söz veriyorum. 
IV.- SATAŞMALARA İLİŞKİN KONUŞMALAR (Devam)
2.- İzmir Milletvekili Ertuğrul Kürkcü’nün, Amasya Milletvekili Mehmet
Naci Bostancı’nın yaptığı açıklaması sırasında şahsına sataşması nedeniyle
konuşması
ERTUĞRUL KÜRKCÜ (İzmir) – Sayın Başkan ve Sayın Bostancı,
ben aklımdan bir şey uydurmuyorum, bir yorumda da bulunmuyorum. Bakın, Cumhurbaşkanınız
diyor ki: “Afrin’i Münbiç takip edecek. Irak sınırına kadar bölge terörden
temizlenecek. Münbiç’i gerçek sahiplerine bırakacağız. Münbiç yüzde 95’le Araplarındır,
orada Kürt yoktur. Hesap başkadır. İnşallah Afrin de halledildiği zaman ülkemizdeki
mülteciler Afrin’e dönecekler.” Afrin’den Türkiye’ye kim göç etti? Hiç kimse.
Afrin, bütün bu savaş boyunca savaştan asude kalmış hemen hemen tek bölgeydi
Suriye’de. Şimdi, Afrin’e kimleri yerleştirmeyi planlıyorsunuz eğer hiç kimse
gitmemişse? Tersine Afrin, Suriye’nin başka yerlerinde evlerinden olmuş, göç
etmek zorunda kalmış olanların sığındıkları müreffeh bir ilçe, bir kasabaydı.
Nüfusu 200 binden şimdi belki 400 bin, 500 bine kadar çıktı. Şimdi, buraya mı
yerleştirilecek? Böyle bir nüfus politikası izlendiğini ben söylemiyorum
Cumhurbaşkanınız söylüyor. O yüzden, bu savaşın meşru gerekçesi Kobani’de ya da
başka yerlerde olanlar değil, orada bir şey olmuyor. Bu savaşın meşru gerekçesi
Afrin’de bir şey olduğu. Ne oluyor Afrin’de? Dayandığınız bütün Birleşmiş
Milletler Güvenlik Konseyi kararları DAEŞ’e ilişkin. Afrin de DAEŞ’in olmadığı
tek bölge Suriye’de, giremediği, hiç doğamadığı bir yer. Burada bu kararlara
dayanarak ne arıyoruz? O yüzden, bize niyet yüklemeyin, bunların hepsi oldu. 
Bu
“Özgür Suriye Ordusu” denilen haydut topluluğunun herhangi bir meşruiyeti
yoktur, uluslararası toplum tarafından da artık tanınmamaktadır. Her ülkenin
kendi özgür Suriye ordusu vardır. Türkiye de kendisine bir tane kurmuştur. (HDP
sıralarından alkışlar)
BAŞKAN
– Teşekkürler Sayın Kürkcü.
Sayın
Bostancı…
MEHMET
NACİ BOSTANCI (Amasya) – Sayın Cumhurbaşkanımızın ifadesi ve Türkiye
Cumhuriyeti’nin politikası, Suriye coğrafyasında herhangi bir demografik
değişim değildir, Afrin’e atılan bildirilerde de ifade ediliyor Kürtçe, Arapça
ve Türkçe bildirilerde. Her kim nerede yaşıyorsa orası onlarındır. Suriye’de
demografiyle uğraşanlar içerideki PYD gibi haydut çeteleridir. Türkiye buna
itiraz ediyor.
Bir
coğrafyanın demografisiyle uğraşmak iyi bir şey değil, Orta Doğu coğrafyasında
çok sık başvurulan bir yöntem, yanlış bir iş. Kürtler nerede yaşıyorsa
Kürtlerindir, Araplar nerede yaşıyorsa Araplarındır. Homojen hiçbir yer yok.
Elbette Araplar, Kürtler, Türkler bir arada yaşayacaklar. Türkiye'nin başka bir
politikası yok.
BAŞKAN
– Peki, sözleriniz kayıtlara geçti.
AHMET
YILDIRIM (Muş) – Sayın Başkan, çok kısa yerimden söz talep ediyorum.
BAŞKAN
– Buyurun.
V.- AÇIKLAMALAR (Devam)
23.- Muş Milletvekili Ahmet Yıldırım’ın, Amasya Milletvekili Mehmet Naci
Bostancı’nın yerinden sarf ettiği bazı ifadelerine ilişkin açıklaması
AHMET
YILDIRIM (Muş) – Şimdi, gerçekten bizim haklı eleştirilerimizden bu kadar
rahatsız olunmasını biraz anlayışla karşılıyoruz. Bunu içtenlikle söylüyorum.
Yani rahatsız oluyorlar çünkü kendilerinin bile çok rahatsız olabileceği birçok
iş ve işleme imza atıyor siyasi iktidar ve nihayet bugün Sayın Bostancı bir şey
söyledi: “Kürt yaşıyorsa Kürtlerindir.” Bu işin basit bir aritmetiği var.
Mesela neresi Kürtlerindir? Kürtlerin yoğunlukta olduğu, yüzde 90’dan fazla yaşadığı
yerler var, orada Kürtlerin yönetimine açık mısınız? Veya hangi Kürt? Kürt
kendisi, özgürce partisinin örgütlenmesini kurup, halk meclisini kurup orayı
yönetme hakkına sahip midir? Neresidir orası? Ve ilk konuşmasında “Acı ve
trajik bir savaş yaşandı Suriye’de.” diyor. Doğru, haklı ama işte o acı ve
trajik savaşın yaşanmadığı neredeyse tek yer Afrin’dir. Ne istiyorsunuz
Afrin’den? “Orada acı ve trajik bir savaş yaşanmadı, oraya da biz mi
yaşatacağız.” diyorsunuz; hiç yaşanmadı şimdiye kadar. Ve bekliyoruz
kendisinden, “Kürt çoğunlukta yaşıyorsa Kürtlerindir.” Neresidir orası? Yoksa
muhayyel, öbür dünyaya bırakılmış bir şey midir sizin için? 
Teşekkürler.

BAŞKAN
– Teşekkürler Sayın Yıldırım. 
Sayın
Bostancı…
MEHMET
NACİ BOSTANCI (Amasya) – Türkiye’nin Afrin’e niçin müdahale ettiği kamuoyu
tarafından biliniyor, sanıyorum şu an Yıldırım da bunu biliyor, gerekçelerini
de biliyor. Buradaki tartışmaları, uluslararası politikanın buradaki rolünü,
hepsini biliyor. Mesele şu: Türkiye Cumhuriyeti herhangi bir etnik temelli
mukabelede, etnik temelli bir yaklaşımda değildir. Türkiye Cumhuriyeti’nin
karşı olduğu yegâne husus, haydut çetelere karşı olmaktır, PYD bu haydut
çetelerden birisidir; mesele budur. 
ERTUĞRUL
KÜRKCÜ (İzmir) – Öyle bir uluslararası karar yoktur. 
AHMET
BERAT ÇONKAR (İstanbul) – Var canım, var. 
VII.- ÖNERİLER (Devam)
A) Siyasi Parti Grubu Önerileri (Devam)
1.- HDP Grubunun, Grup Başkan Vekili İstanbul Milletvekili Filiz
Kerestecioğlu Demir ve Grup Başkan Vekili Muş Milletvekili Ahmet Yıldırım
tarafından, Özgür Suriye Ordusu (ÖSO) içinde yer alan örgütlerin El Kaide
türevi gruplar olduğu yönündeki iddiaların araştırılması amacıyla 31/1/2018
tarihinde Türkiye Büyük Millet Meclisi Başkanlığına verilmiş olan Meclis
araştırması önergesinin ön görüşmelerinin, Genel Kurulun 31 Ocak 2018 Çarşamba
günkü birleşiminde yapılmasına ilişkin önerisi (Devam)
BAŞKAN
– Sayın milletvekilleri, grup önerisinde Cumhuriyet Halk Partisi Grubu adına
Manisa Milletvekili Sayın Özgür Özel konuşacak.
Süreniz
üç dakika. 
Buyurun.
(CHP sıralarından alkışlar) 
CHP
GRUBU ADINA ÖZGÜR ÖZEL (Manisa) – Teşekkür ederim Sayın Başkan. 
Adalet
ve Kalkınma Partisi İç Tüzük’te bu süreyi on dakikadan üç dakikaya niye indirdi
şimdi daha iyi anlıyorum çünkü elimde bir dosya var, bundan bahsetmek çok
keyifli olurdu, bir itirazınız varsa bahsedeyim. İktidara gelmeden önceki kısa
muhalefet tarihinizde karşı çıktığınız sınır ötesi operasyonlardaki tutumunuz
ve kullandığınız oylar; Afganistan’a asker yollanmasında, Çekiç Güç
Operasyonu’nda, kiminde Bülent Arınç, kiminde Abdullah Gül konuşmuş ama yerli
ve millî bir parti gibi davranmamışsınız o zaman. Şimdi, herkesi bir kalıba
dökmeye çalışıyorsunuz ya, o kalıbın dışındaki ilk parti bugün iktidarda.
Millî
Savunma Bakanı dün bilgi verdi, önemliydi. Ama şunu ifade etmek gerekiyor:
Suriye bu duruma nasıl geldi? 15 Mart 2011’de tüm bölgeye yayılan “Arap Baharı”
olarak o dönemde nitelendirilen sokak hareketlerine karşı Esad çok sert bir
tutum takındı. Bunun üzerine o dönemin Dışişleri Bakanı Ahmet Davutoğlu
diplomasi için gitti, altı buçuk saat sonra “Dostumuz, kardeşimiz Esad”
dediğini, “Düşmanımız Esed” ilan ederek buraya geri döndü. Döndüğü günden sonra
da 9 maddelik bir yaptırım paketi açıklandı. Birkaç ay içinde Suriye’de rejim
değişikliğini öngörüyorlardı. Krizin 7’nci yılındayız; Suriye’de akan kan,
Türkiye'nin verdiği şehitler ve 3,5 milyon mülteci Türkiye’de.
Cumhuriyet
Halk Partisi hep şunu ifade etti: Biz, mültecilere, göçmenlere asla karşı
değiliz ama biz, mülteci yaratan, göçmen yaratan politikalara karşıyız. Başta,
savaş, iç karışıklık, terör ve ötekileştiren her türlü eylem ve söylem mülteci
yaratıyor, buna karşıyız. Biz, 3,5 milyon kişiyi, o zaman 1,8 milyonken
“Ülkelerinde barış sağlanacak ve ülkelerine dönmeleri teşvik edilecek.”
dediğimizde bizi en ağır biçimde eleştirenler ve “Siz anlamazsınız –neden
anlamıyorsak, hangi genetik kodunuza yönelik bir çağrışım yapıyorsanız- bu,
ensar-muhacir ilişkisidir.” diyordunuz. Muhacirler aynı muhacirler, ensara ne
oldu görmek lazım. O ensar şimdi nerede? Çünkü diyorsunuz ki -aynı dediğimiz
gibi- “3,5 milyon kişi ülkelerine dönecek.” Çünkü anketlerde iki tane yumuşak
karnınız var: Bir tanesi, Ege adaları; ikincisi, Suriyeli mülteciler. Bunu görünce
2019 hesapları içinde bambaşka bir çağrışımla, işte o anketlerden gelen yumuşak
karna tatmin edecek birtakım söylemlerde bulunuyorsunuz. 
Buraya
gelirken geleneksel dış politikayı terk ettiniz. Buraya gelirken dış
politikamızı sürdüren deneyimli kadroları “monşerler diplomasisi” diye,
“monşerleri reddediyoruz” diye hiçleştirdiniz, ötekileştirdiniz, hedef
gösterdiniz, alay ettiniz ve bu ülkenin önemli bir birikimini ve kazanımını
kaybettirdiniz.
(Mikrofon
otomatik cihaz tarafından kapatıldı) 
ÖZGÜR
ÖZEL (Devamla) – Sayın Başkanım, müsaade ederseniz…
BAŞKAN
– Tabii, buyurun, tamamlayın. 
ÖZGÜR
ÖZEL (Devamla) – Mustafa Kemal Atatürk’ün bu ülkeye bıraktığı, slogan dersen
iyi slogan, öğüt dersen iyi öğüt ama esas takip edilecek bir politikanın ana
paradigması dersen tam da dört dörtlük o: “Yurtta sulh, cihanda sulh.”u terk
ettiniz, “Yurtta barış, cihanda barış.”ı. “Yurtta barış, cihanda barış.” demek
ne demek? Komşunun iç işlerine karışma demek. Ne demek? Komşundaki, etrafındaki
devlet dışı unsurlarla temas etme, onları besleme, onları yüreklendirme, onları
komşunun içinde iç karışıklık çıkarmak için kullanma demek. “Yurtta barış,
cihanda barış.” demek, ülkenin komşularının toprak bütünlüğüne saygılı ol
demek. Evin camdan, kimsenin penceresine taş atma demek. Bunları terk ettiniz. 
Akan
kandan da gelen mülteciden de bugün Mehmetçik’in sınır ötesinde olma
zorunluluğundan da oradan gelen şehitlerden de orta ve uzun vadede koyduğunuz
yanlış politikalar yüzünden tamamen sorumlusunuz. 
Teşekkür
ediyor, saygılar sunuyorum. (CHP sıralarından alkışlar) 
BAŞKAN
– Teşekkür ediyoruz Sayın Özel. 
Halkların
Demokratik Partisi Grubunun önerisini oylarınıza sunuyorum: Kabul edenler…
Kabul etmeyenler… Öneri kabul edilmemiştir. 
Birleşime
on dakika ara veriyorum.
Kapanma Saati: 15.24
İKİNCİ OTURUM
Açılma Saati:15.42
BAŞKAN:
Başkan Vekili Pervin BULDAN
KÂTİP ÜYELER: Sema KIRCI (Balıkesir), Fehmi KÜPÇÜ (Bolu)
-----0-----
BAŞKAN
– Sayın milletvekilleri, Türkiye Büyük Millet Meclisinin 53’üncü Birleşiminin
İkinci Oturumunu açıyorum. 
Birleşime
on beş dakika ara veriyorum.
Kapanma Saati: 15.43
ÜÇÜNCÜ OTURUM
Açılma Saati:16.00
BAŞKAN:
Başkan Vekili Pervin BULDAN
KÂTİP ÜYELER: Sema KIRCI (Balıkesir), Fehmi KÜPÇÜ (Bolu)
-----0-----
BAŞKAN
– Sayın milletvekilleri, Türkiye Büyük Millet Meclisinin 53’üncü Birleşiminin
Üçüncü Oturumunu açıyorum. 
Gündemin
“Kanun Tasarı ve Teklifleri ile Komisyonlardan Gelen Diğer İşler” kısmına
geçiyoruz. 
1’inci
sırada yer alan 680 Sayılı Olağanüstü Hal Kapsamında Bazı Düzenlemeler
Yapılması Hakkında Kanun Hükmünde Kararname ile İç Tüzük’ün 128’inci Maddesine
Göre Doğrudan Gündeme Alınmasına İlişkin Türkiye Büyük Millet Meclisi
Başkanlığını Tezkeresi’nin görüşmelerine başlayacağız. 
VIII.- KANUN TASARI VE TEKLİFLERİ İLE KOMİSYONLARDAN GELEN DİĞER İŞLER
A) Kanun Tasarı ve Teklifleri
1.- 680 Sayılı Olağanüstü Hal Kapsamında Bazı Düzenlemeler Yapılması
Hakkında Kanun Hükmünde Kararname (1/805) ile İçtüzük’ün 128’inci Maddesine
Göre Doğrudan Gündeme Alınmasına İlişkin Türkiye Büyük Millet Meclisi
Başkanlığı Tezkeresi (S. Sayısı: 449) (x)
BAŞKAN
- Komisyon ve Hükûmet yerinde.
Komisyon
Raporu 449 sıra sayısıyla bastırılıp dağıtılmıştır.
Sayın
milletvekilleri, alınan karar gereğince bu kanun hükmünde kararname İç Tüzük’ün
91’inci maddesi kapsamında temel kanun olarak görüşülecektir. Bu nedenle kanun
hükmünde kararname tümü üzerindeki görüşmeler tamamlanıp maddelerine geçilmesi
kabul edildikten sonra bölümler hâlinde görüşülecek ve bölümlerde yer alan
maddeler ayrı ayrı oylanacaktır. 
Şimdi,
tümü üzerinde ilk konuşmacı Halkların Demokratik Partisi Grubu adına Siirt
Milletvekili Sayın Kadri Yıldırım. 
Buyurun
Sayın Yıldırım. (HDP sıralarından alkışlar)
HDP
GRUBU ADINA KADRİ YILDIRIM (Siirt) - Sayın Başkan, değerli milletvekilleri;
öncelikle hepinizi saygılarımla selamlıyorum.
Tabii,
olağanüstü hâller ve KHK’ler, bunlar birbirlerini besledikleri, Hükûmetin de bu
ikisinden de beslenmiş olduğu iki tane baş belası olgudur. Elimde CHP’den Sayın
Şenal Sarıhan Vekilimiz tarafından hazırlanan bir kitap vardır. Baştan sona
kadar okudum. Kitap bir soru cümlesinden alıyor ismini “OHAL’de Ne Hâldeyiz?”
Şimdi, ben bu soruya çok kısa ve özlü bir cevap vermek istiyorum: Siz “evet”
dediniz, onun için işte bu hâldeyiz. 
SERKAN
TOPAL (Hatay) – Neye “evet” dedik?
KADRİ
YILDIRIM (Devamla) – Aslında CHP’ye göre her önüne gelen kesim hem
Cumhurbaşkanını hem Başbakanı kandırıyor ama bana göre her kesimin kandırdığı
Cumhurbaşkanı ve Başbakan da her seferinde CHP’yi kandırıyor. Şimdi, iki örnek
vereyim: OHAL için üç ay denildi, CHP “evet” dedi, şimdi bir buçuk yıla çıktı.
ÖZGÜR
ÖZEL (Manisa) – Demedik kardeşim, nereden çıkarıyorsun ya?
KADRİ
YILDIRIM (Devamla) – Bir seferliğine “evet” denildi, bir buçuk yıla çıktı.
ÖZGÜR
ÖZEL (Manisa) – Vermedik abicim, vermedik. Ya, çalış da çık kürsüye, çalış da
çık. Bir kere OHAL’e “evet” vermedik. 
BAŞKAN
– Sayın Özel, müdahale etmeyin lütfen.
SERKAN
TOPAL (Hatay) – Hocam bir iki kitap daha okumanız gerekiyor, o kitap yetmemiş
size o zaman. 
KADRİ
YILDIRIM (Devamla) – Şimdi, Hükûmet “Türk Silahlı Kuvvetleri” dedi ve ÖSO’yu
gösterdi, böylece orada da maalesef tam manasıyla yanıldılar. 
Şimdi,
olağanüstü hâllerde, tabii, olağan kavramlar da olağanüstü içerikler kazanıyor;
zeytinden tutun incire kadar, fetihten tutun cihada kadar vesaire.
Şimdi,
hepimiz hatırlıyoruz, daha birkaç hafta evvel gündemde Kudüs vardı. Hiç
soranınız veya merakınız oldu mu bilmiyorum, Kudüs’ün esamesi okunmuyor.
Yapılan bazı yorumlara göre, biliyoruz ki Amerika her zaman “Al gülünü ver
gülümü” oynuyor ve burada da “Ver Kudüs’ü, al Afrin’i.” oynamıştır bazı
yorumlara göre.
HASAN
BASRİ KURT (Samsun) – İftira atıyorsun. Öyle bir şey yok. Ne “Ver Kudüs’ü, al
Afrin’i?” Öyle bir şey yok.
KADRİ
YILDIRIM (Devamla) – Şimdi zeytine gelelim. Doğrudur, zeytin bir barış
sembolüdür, Kur’an-ı Kerim’in de 7 yerinde geçiyor. Bir yerinde “tin” dediğimiz
incirle birlikte, bir yerinde de narla birlikte geçiyor. “...”(x) bir yerde de “...”(x) yani zeytin ve nar. 
Zeytin
barış sembolü, nar ve incir de birlikte çokluk, çoklukta birlik içinde
yaşamaktır. İşari tefsirler bu şekildedir ve bu yöndedir ama bu birlik ve
çokluk her zaman adalet ve eşitlik içinde olmalıdır.
Bakın,
size orijinalinden, Hazreti Ali’ye sorulan bir soruyu ve Hazreti Ali’nin
verdiği bir cevabı okuyayım. Diyorlar ki: “...”(x) “Devletin bir dinî olur mu?” “...”(x) Cevap verdi: “...”(x) “Evet.” “...”(x) “Devletin dini adalettir.” “...”(x) “Adaleti olmayan
devletin dini de olamaz.” Dolayısıyla, burada sorun, burada problem, bu birlik
içinde çokluk veya çokluk içinde birliğin nasıl bir adalet ve eşitlik
içerisinde cereyan edeceğidir.
Şimdi,
Kuvayımilliye konusunda CHP’nin kaygılarına son derece katılıyorum, biraz
hafifleteyim ve gerçekten de katılıyorum. Kuvayımilliye Atatürk ve Kâzım
Karabekir tarafından oluşturulurken Kürtler ile Türklerin birleşmesinden
oluşuyordu. Kâzım Karabekir’in 1919 yılında, Afyonkarahisar’da, memleketin
çeşitli yerlerindeki Kuvayımilliye temsilcilerini seçmek üzere yapmış olduğu
toplantıda Afrin Kürtlerini temsilen bir heyet de vardı. Yani, orada Kürtler
ile Türklerin Fransızlara, İngilizlere karşı bir ittifakı söz konusuydu. Orada
ismi geçenlerden 4’ü şunlardır: Ahmet Ruto, Hacı Hannan, Şeyh İsmail, Meydanki
köyünden Abdo Haco bunlardan bazı örneklerdir. Şunu da ifade edeyim: Bu
Kuvayımilliye içerisinde Hacı Mennan ve 100 savaşçısının gösterdikleri
başarılardan dolayı Afrin Hükûmet Konağı’nın önünde onların adına bir anıt da
dikilmiştir. Şimdi, çözümü Kürtlerle değil de ÖSO’da aramak hiçbir akıl, hiçbir
izan, hiçbir insafla izah edilebilecek bir şey değildir. 
Şimdi,
Afrin, Müslüman çoğunlukla birlikte, Ezidilerin, Alevilerin ve Mesihilerin bir
mozaik oluşturdukları bir memlekettir, bir muhittir ve Alevilerin en çok
yaşadıkları yer Mabeta nahiyesidir. Mabeta “malbata”dan geliyor, ehlibeyt
demektir. Orada 30 köy ve 10 tane mezraları vardır, şimdi ne kadar kalmış
bilmiyorum. Bunlar benim yazmış olduğum “Rojava” kitabında açık ve net bir
şekilde yer alıyor, isteyenlere bunu da hediye edebilirim. 
Şimdi,
ÖSO’yu Mabeta’ya götürmek demek, oradaki 30 köyü ve 10 mezrayı, Alevi
vatandaşların, Alevi inancındaki kardeşlerimizin orada ikamet ettikleri yeri
ÖSO’nun kucağına atmak, ÖSO’nun merhametine bırakmak ve bu da aslında dolaylı
da olsa ÖSO’nun onlar hakkındaki ölüm fermanına onay vermek demektir. 
O
hâlde, Çaldıran’da olsun, daha evvel Malazgirt’te olsun ve benzer yerlerde
olsun sürekli bir ittifak içerisinde oldukları Kürtler dururken bugün ÖSO’yla
bu harekâtın başlatılması, çok haklı endişelerin bir sonucu olarak işin nereye
varacağını kestirmemiz mümkün değildir. 
Bu
bakımdan, eğer bir an evvel Afrin’de bir barışın tesisini istiyorsak, eğer
Zeytin Dalı’na daha fazla kan sıçramasını istemiyorsak bir an evvel ittifak
kurmamız gereken kesimlerle ittifak kuralım ve onlar üzerinden bu işi
götürelim. ÖSO’yla bu iş bir yere varmaz. ÖSO’nun millîlikle, başka, birlikçe
hiçbir alakası yoktur. Çözüm bizim kendi içerimizde yapacağımız bir ittifaktan
geçer ve bir birlikten geçer, bunu böyle bilelim ve orada akan kanın
Müslüman’ın da bir kanı olduğunu bilelim. Oradaki yıkılan camilerin her iki
taraftaki Müslümanların camileri olduklarını bilelim ve oradaki kanın… 
(Mikrofon
otomatik cihaz tarafından kapatıldı)
KADRİ
YILDIRIM (Devamla) - …kimin kanı olduğunu sormayalım, Müslüman’ın olmasa bile
sormayalım. Alevi’nin de olsa sormayalım, Yezidi’nin de olsa, Mesihi’nin de
olsa kan kandır ve durdurmaya çalışalım. 
Saygılarımla.
(HDP sıralarından alkışlar)
BAŞKAN
– Teşekkür ederiz Sayın Yıldırım. 
Sayın
Özel, sisteme girdiniz. 
Buyurun.

V.- AÇIKLAMALAR (Devam)
24.- Manisa Milletvekili Özgür Özel’in, Siirt Milletvekili Kadri
Yıldırım’ın görüşülmekte olan 680 sayılı Kanun Hükmünde Kararname’nin tümü
üzerinde HDP Grubu adına yaptığı konuşmasındaki bazı ifadelerine ilişkin
açıklaması
ÖZGÜR
ÖZEL (Manisa) – Sayın Başkan, Sayın Yıldırım’ın Cumhuriyet Halk Partisi
hakkındaki ifadeleri tamamen gerçek dışı. Kendisinin o konuda bir bilgi eksiği
var ve bir ön yargı üzerinden kurulmuş bir konuşma düzeni içinde Cumhuriyet Halk
Partisinin, herkes tarafından kandırılan ve aldatılan Cumhurbaşkanı tarafından
CHP’nin kandırıldığını ve aldatıldığını söyleyen bir ifadesi oldu. Biz, evet,
Cumhurbaşkanını bu yönüyle eleştiriyoruz ama biz kendisinin açıkça söylediği
gibi “OHAL’i bir buçuk ayda bitireceğiz.” dedikleri için oy falan vermedik.
Sayın Başbakan daha telefon açtığında gruplara biz “Bırakın da birileri de
demokrasinin yanında yer alsın, OHAL ilan etmek demokrasiyi katletmektir, bunun
yerine gelin, Mecliste hep birlikte FETÖ’yle mücadele edelim.” cevabını vermiş,
burada hem ilkinde hem tüm uzatmalarında aleyhte konuşmuş ve firesiz olarak
aleyhte oy vermiş bir siyasi partiyiz. 
“TSK’yi
kullanacağız, ÖSO çıktı.” gibi bir şeye de aldanmış falan değiliz. 
(Mikrofon
otomatik cihaz tarafından kapatıldı)
BAŞKAN
– Buyurun, tamamlayın.
ÖZGÜR
ÖZEL (Manisa) – Türk Silahlı Kuvvetlerinin, ordumuzun başarılarının ÖSO’ya mal
edilmesini eleştirmekten tutun da “ÖSO” denilen, son derece heterojen,
içerisinde cihatçı grupların da bulunduğu ve bugün yüz verildiği,
meşrulaştırıldığı takdirde yarın ülkenin başına büyük bela olabilecek bir
yapıyla ilgili endişelerimizi de her seferinde tekrar ettik, tekrar etmeye de
devam edeceğiz. 
Cumhuriyet
Halk Partisinin en önemli özelliği bugüne kadar hiç aldanmamış ve kimseyi
aldatmamış olmasıdır.
Teşekkür
ederim. (CHP sıralarından alkışlar)
BAŞKAN
– Teşekkür ederiz Sayın Özel.
VIII.- KANUN TASARI VE TEKLİFLERİ İLE KOMİSYONLARDAN GELEN DİĞER İŞLER
(Devam)
A) Kanun Tasarı ve Teklifleri (Devam)
1.- 680 Sayılı Olağanüstü Hal Kapsamında Bazı Düzenlemeler Yapılması
Hakkında Kanun Hükmünde Kararname (1/805) ile İçtüzük’ün 128’inci Maddesine
Göre Doğrudan Gündeme Alınmasına İlişkin Türkiye Büyük Millet Meclisi
Başkanlığı Tezkeresi (S. Sayısı: 449) (Devam)
BAŞKAN
- Milliyetçi Hareket Partisi Grubu adına Erzurum Milletvekili Sayın Kamil
Aydın. (MHP sıralarından alkışlar)
Buyurun
Sayın Aydın.
MHP
GRUBU ADINA KAMİL AYDIN (Erzurum) – Sayın Başkan, değerli milletvekilleri;
Milliyetçi Hareket Partisi adına ilgili kanun hükmünde kararname üzerinde
konuşmak üzere söz almış bulunmaktayım. Yüce heyetinizi saygıyla selamlıyorum.
Sayın
milletvekilleri, KHK’ler, biliyorsunuz, olağanüstü şartlarda ve olağanüstü
durumlarda ortaya çıkan kanun hükmünde kararnamelerdir. Neydi bu olağanüstü
şartlar birazcık hatırlayalım, hafızalarımızı biraz geriye doğru bir götürelim
ve 15 Temmuz gecesi gerçekten hiçbirimizin belki de hafızalarının almayacağı,
tahayyül dahi edemeyeceğimiz bir olayla karşılaştık. O gece sanki büyük bir
gelgit yaşadık, Allah korusun, beka sorununun zirve noktasına taşındığına
tanıklık ettik bu yüce Meclis çatısı altında ve o günden sonra Türkiye
Cumhuriyeti devletinin hâlihazırda zaten büyük bir mücadele, azim ve
kararlılığıyla sürdürdüğü, bölgesindeki terörle mücadelesine yeni cepheler
açılmış oldu maalesef. Yani, otuz beş yılı aşan bir süredir PKK’yla süregelen
mücadeleden artık yeni bir cepheyle, FETÖ ve daha sonra Batı’nın bu bağlamda
üçüncü bir cephe olarak açtığı, güney sınırımızdaki çok unsurlu bir terör
örgütüyle -PYD, YPG, DEAŞ- mücadele sürecine girdik. 
Evet,
şimdi, tabii burada hep birlikte Türk siyasetinin temsilcileri olarak, Meclis
olarak önü arkası planlanarak bir harekât başlatıldı, adına “Zeytin Dalı”
dendi. Evet, Türk’ün devlet geleneğinde her zaman barış ön plana çıkmıştır;
birilerinin söylediği, iddia ettiği gibi değil. Savaş yanlısı bir duruş, bir
ilke söz konusu olsaydı… Bugün, Allah’a şükür, dünyanın her coğrafyasında Türk
askerinin ister NATO şemsiyesi altında ister ikili anlaşmalar noktasında, talep
edilen yardımlar noktasında büyük bir, güzel bir imaj bıraktığına tanıklık
etmekteyiz. 
Saygıdeğer
milletvekilleri, burada şimdi, bakın, şehitlerimiz var Afrin’de. Şimdi, yüce
Mecliste dikkatleri çeken bir şey var. Amerika Birleşik Devletleri Başkanı
Sayın Trump 2017 Aralık ayında millî güvenlik konseptini açıkladı, tanıklık
ettik biz de. Millî güvenlik konseptini şöyle ifade etti, dedi ki: “Amerika
Birleşik Devletleri’nin millî güvenlik konsepti sınırlarının korunmasıyla
başlar.” Tık yok, hiçbir eleştiri yok. E, peki “Ben de Türkiye Cumhuriyeti
devleti olarak millî güvenlik konseptimi sınırlarımın güvenliğiyle
başlatıyorum.” demekte ne sakınca var? Ama bunu söylerken içeriden ve dışarıdan
resmî, gayriresmî STK, kurum, kuruluş müthiş bir taarruza geçti. Yanlış mı
söyledik? Efendim, Joseph Votel diye bir adam -işte, bugün medyaya düşmüş,
birkaç gün önce ben bunu söyledim- diyor ki: “Münbiç’ten biz ABD olarak
çıkmayacağız.” E, kardeşim, hayırdır, senin etnik bir bağlantın mı var? Senin
orada varlığını ifade edebilecek bana bir şey söyleyebilir misin? Sınır ülkesi
misin? Aynı şey Ruslar için de geçerli. Afrin’de senin varlığını açıklayacak
bana bir mazeret söyler misin, uluslararası geçerliliği olan? Hangi anlaşmaya
binaen yapıyorsun? Yoksa, atılan füzeler Kilis’e, Kırıkhan’a düşmedi de
Florida’ya mı düştü? Onun için mi geldin güvenlik önlemi alıyorsun? Bunu
sorgulamada, inanın, maalesef, muhalefetimiz hiç ses çıkarmıyor. Bakın, bugün
DSİ görevlisi bir kardeşimiz şehit oldu ya, orada hizmet götüren bir kardeşimiz.
Şimdi,
bakın, bunları, ne olur, ayrıştırmadan yapalım. Burada hattı müdafaa yok, sathı
müdafaa var. Eğer 10 bin kilometre öteden gelmiş, oraya konuşlanmış ve
varlığını sürdürme iddiasında bulunan birilerine herhangi söyleyecek bir
lafımız yok da, orada, etnik kökeni ne olursa olsun bizden talep eden, yardım
isteyen, evlerinden göç eden, yuvalarından olan ve en fazla da faturasını bizim
ödediğimiz bir yapının, bir olayın giderilmesi adına yaptığımız bir şeyde niye
tek yürek olamıyoruz anlayamıyorum. Yani 1974’te farklı mı olmuştu? Kıbrıs
Barış Harekâtı neydi, siyasi bir harekât mıydı, yapanlar kimlerdi? Şimdi ben
buradan hepinize sesleniyorum. O zaman bir koalisyondu değil mi? Rahmetli
Erbakan ve Ecevit’in ortaklığıyla gerçekleşmiş bir harekâttı. O gün, Allah
aşkına, siyasi mülahazalarla hiç bu harekâtı akamete uğratacak birtakım
girişimlerde bulunduk mu? Tek vücut olmadık mı, tek yürek olmadık mı? Oradaki
dindaşlarımızı, kardeşlerimizi içinde bulundukları şartlardan koruma adına
salatuselamlarla göndermedik mi Mehmetçiklerimizi? Bugün de hatıralarını hâlâ
muhafaza ediyoruz. Bugün ne değişti? Afrin’deki harekâta giden aynı ruh, aynı
varlık. Neden burada ayrışıyoruz? 
Şimdi,
efendim, birileri STK’li olma adına… Meslek grubu, saygı duyarız ve tüzükleri
bellidir, kendi meslekleriyle ilgili birtakım faaliyetlerde bulunmayı önceleyen
gruplar. Şimdi, nedir bunlar? Hekimlerimiz. Şimdi, sonradan öğreniyoruz ki adı
“Türk Tabipleri Birliği” ama “Türk” kelimesinden kendileri de rahatsızmış,
çıkarılması için girişimlerde bulunmuşlar.
Ben, şimdi, bakın, bir Türk tabibinin nasıl olduğuna bir
somut örnek vereceğim. Yıl 1926, değerli arkadaşlar, dikkatinizi celbetmek
istiyorum; Amanullah Han Afganistan’dan Mustafa Kemal’e bir ziyarette bulunuyor
ve tıp bilimlerinin -daha, genç bir cumhuriyetiz- Afganistan’da gelişmesi adına
yardım istiyor ve bir doktorumuz ki bu doktor, bakın, Türk tabiplerinin yüz akı
bir doktor, simge ismi bir doktor çünkü kendisi bir röntgen doktoruyken Millî
Mücadele’ye mesleğini bırakıp katılan bir doktorumuz, aynı zamanda, Cebeci
Hastanesini kuran doktorumuz, “Kamil Rıfkı Urga” diye bir kardeşimiz, bir
büyüğümüz, Afganistan’a görevlendiriliyor; “Zevkle.” diyor, oradaki Müslüman
kardeşlerimizin de tıbbi noktada gelişmesine katkıda bulunalım diye gidiyor ve on
yedi yıl orada hizmet ediyor, tıp fakültesini kuruyor, hizmet ediyor ve bugün
onun adına bir anıt var Afganistan’da, Kabil’de. Şimdi, böyle sembol bir
doktorumuz var. Nerede sıkıntı varsa, nerede çare varsa… Ama benim Tabipler
Birliği üyelerim ya da yöneticilerinden, bir bakıyoruz ki, güneydoğuda bir
meslektaşları şehit ediliyor, tık yok, tık yok; ertesi günü protesto yok,
cenazesine katılmak yok. E, peki, utanmaz adam, yani sana demezler mi: “Sen bu
birliğin başındasın, meslektaşına niye sahip çıkmıyorsun?” Hadi, bırakın bunu,
meslektaşına niye sahip çıkmıyorsun? Efendim, şimdi, arkadaşlar söylüyor:
“Bütün toplantılarında İstiklal Marşı okunmasına karşı çıkıyorlar, bayrağın
göndere çekilmesine karşı çıkıyorlar.” Şimdi, Allah aşkına, o zaman niye, niye
kendinizi kandırıyorsunuz “Türk Tabipleri Birliği” diyerek, mesleki hiçbir
önceliğiniz olmadan Türk siyasetine yön vermeye niye çalışıyorsunuz? Siz Türk
siyasetini bırakacaksınız.
Şimdi, bir de, bir aydınlar grubumuz var evlere şenlik.
Türkiye’de bu kadar üniversite var, bu kadar düşünen, beyin sancısı çeken,
tabiri caizse düşünce orucunda olan, gerçekten, gerçek anlamda aydınımız var.
Kimdir bunlar? Bunlar, aynen Yusuf Has Hacib’in tarif ettiği gibi, halkın
içerisinde, yüreğini avcuna almış, hakkı arayan insanlar. Şimdi, kendi
kültürüne yabancı, kendi dokusundan bihaber, İstanbul’un Anadolu yakasını dahi
bilmeyenler… Sadece bildikleri tek şey, hangi restoranda en kaliteli balık
yenir, hangi şarap içilir, hangi konuda ahkâm kesilir. Bunların uzmanlıklarına
saygı duyarız, konularında uzman olabilirler ama aydınlık adına, hele hele Türk
aydınlığı adına zerre kadar bu ülkeye bir faydaları olmamıştır. Eğer gerçek
anlamda aydın olsalardı, artık her ilde bir üniversitemiz var, her ilde bir
düşünce kuruluşumuz var, kendileri bu milletin içinde olarak oralara gider, bu
fakir fukara milletin evlatlarına bilgi ve birikimlerini aktarır, bilgilerini
paylaşırlardı ama bu insanlar, inanın, çok küçük seçkinci bir grup, çok iyi de
tanıyoruz, hepiniz tanıyorsunuz; her meslekten var, çok elitist küçük bir
zümre; İstanbul’da çok belirli mekânlarda görüntü verirler, resim verirler,
ahkâm keserler; hangi yalı ne zaman, ne şartlarda yapılmış, yurt dışına
seyahatiniz olursa acaba hangi ülkeyi, nereleri görmek istersiniz, o bağlamda
iyidirler ama ülkenin millî bir meselesinde, Çanakkale’de olduğu gibi “Haydi
vatan savunmasında aydın olarak en önde ben de bulunayım; evet, savaşamam belki
ama karınca misali belki ben de su taşırım.” diyecek aydınlıktan yoksun bir
gruptan bahsediyoruz. Allah’a şükür, buna rağmen, bunlara rağmen, aynen
1974’teki o birlik beraberlik ruhunun devam ettiğine kanaat getiriyoruz. O
evlatlarımız orada büyük bir mücadele veriyor, bize düşen onlara moral
motivasyon artırıcı destekte bulunmaktır, onların -Allah korusun- tırnaklarına
bir halel gelmemesi noktasında gerekli önlemleri almamızdır diyorum, yüce
Meclisi saygıyla selamlıyorum. (MHP ve AK PARTİ sıralarından alkışlar) 
BAŞKAN
– Teşekkür ederiz Sayın Aydın. 
Cumhuriyet
Halk Partisi Grubu adına Afyonkarahisar Milletvekili Sayın Burcu Köksal. 
Buyurun.
(CHP sıralarından alkışlar) 
CHP
GRUBU ADINA BURCU KÖKSAL (Afyonkarahisar) – Sayın Başkan, değerli
milletvekilleri; 15 Temmuzda hain FETÖ tarafından başarılamayan askerî darbe
maalesef 20 Temmuzda sivil darbe olarak karşımıza çıktı ve AKP eliyle FETÖ'yle
mücadeleden ziyade muhalif kesimlere karşı bir cadı avına döndürüldü. OHAL ne
acı ki ülkemize ekonomik çöküş, belirsizlik ve işsizlik ortamı getirdi. OHAL’de
hukukun üstünlüğü ve yargı bağımsızlığı ayaklar altına alındı. Hukuk tek adamın
inisiyatifine bırakıldı. Öyle ki Adalet Şûrası bile Beştepe’deki sarayda
yapıldı.
Geçmişe
baktığımızda görüyoruz ki her darbe kendi hukukunu yaratmış. 20 Temmuz darbesi
de şimdi kendi hukukunu yaratma çabasında ama bir fark var: Geçmişte darbe
yapanlar sadece kendi geleceklerini güvence altına almaya çalışmışlar, şimdi
ise darbe yapanlar, 20 Temmuz darbesini yapanlar sadece kendi geleceklerini
değil, kendileri gibi düşünenlerin geleceklerini de güvence altına alma
çabasındalar. 696 sayılı KHK işte bunun uzantılarından biri. Devlet eğer şiddet
kullanma yetkisini sivillere veriyorsa orada devlet yoktur, çeteleşme vardır.
Çıkardığınız bu KHK’yle âdeta mafyatik yöntemlerle milleti birbirine kırdırmaya
çalışıyorsunuz. OHAL ilan ederken “Üç ayda çözeriz.” dediniz, OHAL’i uzata
uzata olağan hâle çevirdiniz. “Amaç terörle, FETÖ'yle mücadele.” dediniz. Şimdi
ben de buradan soruyorum: Şeker Kurumunu OHAL KHK’siyle terörlü mücadele için
mi kapattınız? Ya da kış lastiğinin OHAL KHK’siyle zorunlu hâle getirilmesi
terörle mücadele için mi? Bu KHK’lerin OHAL’le ne ilgisi var ya, Allah aşkına
önce bunu bir izah edin.
31
tane OHAL KHK’siyle 124 binin üzerinde kamu çalışanı ihraç edilmiş, 118 binin
üzerinde kamu çalışanı açığa alınmış, 33 bin öğretmen, 8 bin akademisyen ihraç
edilmiş, 35 binin üzerinde sosyal medya hesabı denetlenmiş; insanları âdeta
fişliyorsunuz iktidarınızda. Askerî okullar kapatıldı ve en acısı da orada
okuyan tüm öğrencilere sorgusuz sualsiz FETÖ’cü damgası yapıştırıldı. İnsanda
biraz vicdan olur! Muhafazakâr olduğunu iddia eden bir iktidar suçlu suçsuz,
araştırma, soruşturma yapmadan insanlara iftira atıyor. 
Bakın,
okulları kapatılan askerî öğrenciler sizin yüzünüzden eğitim aldıkları
alanlarda çalışamıyorlar, çoğu işsiz, iş bulanlar da inşaat işçiliği, çobanlık
gibi işlerde çalışabiliyor; bazıları bu işleri yaparken hayatını kaybetti.
Bakın, bir askerî okul öğrencisi paketçilik yaparken geçirdiği kazada vefat
etti. Birisi gene mezarında ve giyemediği üniforması mezarına örtülmüş durumda,
istediği mesleği yapamadığı için, sizin yüzünüzden yapamadığı için. Bakın,
birisi çobanlık yapıyor; bu çocuk askerî okulda eğitim almış, okulunu
kapattığınız, haklarını elinden aldığınız için çobanlık yapıyor. Bir başkası
inşaat işçiliği yapıyor. Bunlar sizin eseriniz, siz yarattınız, onların
okullarını kapattınız, hayatlarını kararttınız. İçlerinde şehit ve gazi
çocukları var ve şimdi buradan söylüyorum: Eğer biraz, biraz vicdan kırıntınız
varsa bu çocuklarla ilgili güvenlik soruşturmasını yapın ve masum olan
çocuklara haklarını iade edin. Yoksa bu çocukların bütün vebali sizin
boynunuzadır. 
OHAL’de
234 bin civarında tutuklu ve hükümlü olmuş, 1.412 dernek ve 139 vakıf
kapatılmış. Şimdi, önüne geleni işten at, hapse at, derneği, vakfı kapat; peki,
FETÖ’yle aynı tastan çorba içenlerin, aynı yolda beraber yürüyenlerin, FETÖ’ye
istediklerini verenlerin, FETÖ’cüleri devlet kurumlarına yerleştirenlerin hiç
mi sorumluluğu yok? Şu kürsüde daha düne kadar “Gel de bu hasretlik bitsin.”
diye gözyaşı dökenlerin hiç mi sorumluluğu yok? Ama siz kandırıldınız,
yanıldınız, aldatıldınız, öyle değil mi? 
Bakın,
adliyede çalışan bir zabıt kâtibi 2012 yılında kaldığı otel FETÖ’cü çıktığı
gerekçesiyle işinden atıldı, ihraç edildi ve ceza aldı -burada da belgesi var,
belgeyle konuşuyorum, isteyene de bunu verebilirim- tek suçu, 2012’de kaldığı
otelin FETÖ’cü çıkması. Bu adamı işten attınız ve üç yıl hapis cezası verdiniz.
AKP’li bir belediye başkanı, seçim bölgem Afyonkarahisar ili, Bolvadin ilçesi
Belediye Başkanı Fatih Kayacan 2015 yılında “Gökkuşağı” adlı, FETÖ’yle irtibatı
olduğu için 15 Temmuzdan sonra kapatılan bir şirkete ait 2 tane taşınmazın
belediyeye borcu olduğu hâlde, bizzat kendisi “Belediyeye borcu yoktur.” yazısı
vermiş ve bu şekilde tapuya bu yazı gönderilmiş fakat sonradan Başkanın “Borcu
yoktur.” yazısı tapuda değiştirilmiş. Buna ilişkin kamera kayıtları, tanık
beyanları ve her türlü delil dosyada mevcut. Bunun üzerine cumhuriyet
başsavcılığı soruşturma izni istemiş İçişleri Bakanlığından. Peki, sonuç ne?
Sonuç şu: Tabii ki AKP’li Belediye Başkanına soruşturma izni verilmemiş.
Kısacası sonuç şu: Eğer AKP’li bir FETÖ’cüysen yırtıyorsun ama AKP’li değilsen,
FETÖ’cü olmasan bile, sırf muhalif olduğun için OHAL’den faydalanarak seninle
ilgili her türlü yaptırım ve ceza veriliyor, maalesef gelinen nokta bu. Hukuk
da bu sizin için, adalet de bu sizin için, sadece AKP’li olanlara işleyen bir
adalet.
Ve
diyoruz ki biz her zaman hukuk devletini savunacağız. Size inat, sizin hukuk
devletini katletmenize, Anayasa’yı yok saymanıza karşı her zaman “hak, hukuk,
adalet” diyeceğiz. Bunun için Genel Başkanımız tarihî bir yürüyüş yaptı,
“adalet yürüyüşü” işte bunun için, sizin hukuku ayaklar altına alan
zihniyetinize karşı. “Bu ülkedeki herkes için adalet.” dedi, “herkes için
hukuk” dedi ve herkes için o hak, o hukuk, o adalet sağlanıncaya kadar biz
bunun mücadelesini vermeye devam edeceğiz. (CHP sıralarından alkışlar) 
Sizin milleti her türlü ayrıştırma, ötekileştirme,
düşmanlaştırma çabalarınıza karşın, biz her zaman toplumda huzur için, barış
için mücadele etmeye devam edeceğiz. Çünkü neden, biliyor musunuz? Bu güzel
ülkem, bu güzel yurdum tek adamın keyfiyetine terk edilemeyecek kadar değerli
ve bu tek adamın keyfiyetine terk edilemeyecek ülkede sizin çadır devleti
kurmanıza asla ve asla izin vermeyeceğiz. 
Herkese saygılarımla. (CHP sıralarından alkışlar) 
BAŞKAN – Teşekkür ederiz Sayın Köksal.
Sayın milletvekilleri, birleşime on dakika ara veriyorum.
Kapanma Saati: 16.33
DÖRDÜNCÜ OTURUM
Açılma Saati:16.55
BAŞKAN:
Başkan Vekili Pervin BULDAN
KÂTİP ÜYELER: Sema KIRCI (Balıkesir), Fehmi KÜPÇÜ (Bolu)
-----0-----
BAŞKAN
– Sayın milletvekilleri, Türkiye Büyük Millet Meclisinin 53’üncü Birleşiminin
Dördüncü Oturumunu açıyorum. 
449
sıra sayılı Kanun Hükmünde Kararname’nin görüşmelerine devam ediyoruz.
Komisyon
ve Hükûmet yerinde.
Kanun
hükmünde kararnamenin tümü üzerindeki görüşmeler tamamlanmıştır.
Şimdi,
maddelerine geçilmesini oylarınıza sunuyorum: Kabul edenler… Kabul etmeyenler…
Kabul edilmiştir.
Birinci
bölümün görüşmelerine başlıyoruz.
Birinci
bölüm 1 ila 21’inci maddeleri kapsamaktadır. 
1’inci
maddede bir adet önerge vardır, okutuyorum:
Türkiye Büyük Millet Meclisi Başkanlığına
Görüşülmekte
olan 449 sıra sayılı Olağanüstü Hal Kapsamında Bazı Düzenlemeler Yapılması
Hakkında Kanun Hükmünde Kararname’nin 1’inci maddesinin metinden çıkarılmasını
arz ve teklif ederiz.
 Bülent
Turan  Mehmet Doğan Kubat Halil
Eldemir
 Çanakkale İstanbul Bilecik
 Ramazan
Can  Hilmi Bilgin
 Kırıkkale Sivas
BAŞKAN
– Komisyon önergeye katılıyor mu?
İÇİŞLERİ
KOMİSYONU BAŞKANI CELALETTİN GÜVENÇ (Kahramanmaraş) – Takdire bırakıyoruz.
BAŞKAN
– Hükûmet katılıyor mu?
GENÇLİK
VE SPOR BAKANI OSMAN AŞKIN BAK (Rize) – Katılıyoruz Başkanım.
BAŞKAN
– Gerekçeyi okutuyorum:
Gerekçe:
357
sayılı Askeri Hakimler Kanunu 694 sayılı Kanun Hükmünde Kararname’nin 203’üncü
maddesiyle yürürlükten kaldırıldığından, anılan mülga kanunda değişiklik
yapılmasına dair madde metinden çıkarılmaktadır.
BAŞKAN
– Önergeyi oylarınıza sunuyorum: Kabul edenler… Kabul etmeyenler… Kabul
edilmiştir. 
Madde
metinden çıkarılmıştır.
2’nci
maddeyi oylarınıza sunuyorum: Kabul edenler… Kabul etmeyenler… Kabul
edilmiştir.
3’üncü
maddeyi oylarınıza sunuyorum: Kabul edenler… Kabul etmeyenler… Kabul
edilmiştir.
4’üncü
maddeyi oylarınıza sunuyorum: Kabul edenler… Kabul etmeyenler… Kabul
edilmiştir.
5’inci
madde üzerinde bir önerge vardır, okutuyorum:
Türkiye Büyük Millet Meclisi Başkanlığına
Görüşülmekte
olan 449 sıra sayılı Olağanüstü Hal Kapsamında Bazı Düzenlemeler Yapılması
Hakkında Kanun Hükmünde Kararname’nin 5’inci maddesinin aşağıdaki şekilde
değiştirilmesini arz ve teklif ederiz.
 Bülent
Turan  Mehmet Doğan Kubat  Ramazan
Can
 Çanakkale
 İstanbul Kırıkkale
 Halil
Eldemir  Hilmi Bilgin
 Bilecik Sivas

"MADDE
5- 2797 sayılı Kanunun 46 ncı maddesinin beşinci fıkrasında yer alan
"Yargıtay Ceza Genel Kuruluna” ibaresi "Yargıtay ilgili ceza
dairesine” şeklinde ve aynı maddenin altıncı fıkrası aşağıdaki şekilde
değiştirilmiştir.











"Ağır
ceza mahkemesinin görevine giren kişisel suçlarla ilgili suçüstü halinde genel
hükümlere göre yürütülen soruşturma sonucunda dosya, düzenlenen fezlekeyle
birlikte Yargıtay Cumhuriyet Başsavcılığına gönderilir. Hâkim kararı gerektiren
işlemlere dair Yargıtay Cumhuriyet Başsavcılığının
talepleri ile kovuşturmaya yer olmadığına dair kararlara yapılan itirazlar
hakkında, soruşturma konusu suçların en ağırına bakmakla görevli Yargıtay ceza
dairesini numara itibarıyla izleyen ceza dairesi başkanı tarafından karar
verilir. Suçun son numaralı ceza dairesinin görevine girmesi halinde talebi
inceleme yetkisi Birinci Ceza Dairesi Başkanına aittir. Hâkim kararı gerektiren
işlemlerde başkanın verdiği kararlara karşı yapılan itirazı numara itibarıyla
izleyen ceza dairesi başkanı inceler. Son numaralı daire başkanının kararı,
Birinci Ceza Dairesi Başkanı tarafından incelenir. İddianame hazırlanması
hâlinde kovuşturma Yargıtay ilgili ceza dairesince yapılır.”
BAŞKAN
– Komisyon önergeye katılıyor mu?
İÇİŞLERİ
KOMİSYONU BAŞKANI CELALETTİN GÜVENÇ (Kahramanmaraş) – Takdire bırakıyoruz Sayın
Başkan.
BAŞKAN
– Hükûmet katılıyor mu?
GENÇLİK
VE SPOR BAKANI OSMAN AŞKIN BAK (Rize) – Katılıyoruz Başkanım.
BAŞKAN
– Gerekçeyi okutuyorum.
Gerekçe:

Madde
metni 690 sayılı Kanun Hükmünde Kararname’nin 2’nci maddesiyle yapılan
değişikliğe uygun biçimde yeniden düzenlenmektedir.
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmiştir.
Kabul
edilen önerge doğrultusunda maddeyi oylarınıza sunuyorum: Kabul edenler… Kabul
etmeyenler… Kabul edilmiştir.
6’ncı
maddeyi oylarınıza sunuyorum: Kabul edenler… Kabul etmeyenler… Kabul
edilmiştir.
7’nci
maddeyi oylarınıza sunuyorum: Kabul edenler… Kabul etmeyenler… Kabul
edilmiştir.
8’inci
maddeyi oylarınıza sunuyorum: Kabul edenler… Kabul etmeyenler… Kabul
edilmiştir.
9’uncu
maddeyi oylarınıza sunuyorum: Kabul edenler… Kabul etmeyenler… Kabul
edilmiştir.
10’uncu
maddeyi oylarınıza sunuyorum: Kabul edenler… Kabul etmeyenler… Kabul
edilmiştir.
11’inci
maddeyi oylarınıza sunuyorum: Kabul edenler… Kabul etmeyenler… Kabul
edilmiştir.
12’nci
maddeyi oylarınıza sunuyorum: Kabul edenler… Kabul etmeyenler… Kabul
edilmiştir.
13’üncü
maddeyi oylarınıza sunuyorum: Kabul edenler… Kabul etmeyenler… Kabul
edilmiştir.
14’üncü
maddeyi oylarınıza sunuyorum: Kabul edenler… Kabul etmeyenler… Kabul
edilmiştir.
15’inci
maddeyi oylarınıza sunuyorum: Kabul edenler… Kabul etmeyenler… Kabul
edilmiştir.
16’ncı
maddeyi oylarınıza sunuyorum: Kabul edenler… Kabul etmeyenler… Kabul edilmiştir.
17’nci
maddeyi oylarınıza sunuyorum: Kabul edenler... Kabul etmeyenler... Kabul
edilmiştir. 
18’inci
maddeyi oylarınıza sunuyorum: Kabul edenler... Kabul etmeyenler... Kabul
edilmiştir. 
19’uncu
maddeyi oylarınıza sunuyorum: Kabul edenler... Kabul etmeyenler... Kabul
edilmiştir. 
20’nci
maddeyi oylarınıza sunuyorum: Kabul edenler... Kabul etmeyenler... Kabul
edilmiştir. 
21’inci
maddeyi oylarınıza sunuyorum: Kabul edenler... Kabul etmeyenler... Kabul
edilmiştir. 
Birinci
bölümde yer alan maddelerin oylamaları tamamlanmıştır.
Şimdi
ikinci bölümün görüşmelerine başlıyoruz.
İkinci
bölüm, 43’üncü maddeye bağlı ek madde 5 ve ek madde 6 dâhil 22 ila 43’üncü
maddeleri kapsamaktadır. 
Şimdi
ikinci bölümde yer alan maddeleri, varsa o madde üzerindeki önerge işlemlerini
yaptıktan sonra ayrı ayrı oylarınıza sunacağım.
ÖZGÜR
ÖZEL (Manisa) – Sayın Başkan…
BAŞKAN
– Sayın Özel, buyurun.
V.- AÇIKLAMALAR (Devam)
25.- Manisa Milletvekili Özgür Özel’in, kanun hükmünde kararnamelerin
içerdiği hükümlere ilişkin açıklaması
ÖZGÜR ÖZEL (Manisa) – Sayın Başkan, kanun hükmünde
kararnamelerin Mecliste görüşülerek hukuk denetimine açılması imkânı
sağlanıyor. Bu sırada iktidar partisi de bir OHAL döneminde çıkartılmış olan
kanun hükmünde kararnameleri bir iki tane kanun metninden çıkarma önergesi
dışında dokunmadan geçiriyor. Ne yapıldığıyla ilgili oy veren
milletvekillerimiz mutlaka gerekli çalışmayı kendileri de yapıyorlardır ama
örneğin, bir şüphelinin kaçak sayılmasını, bir OHAL dönemi için alınan bir
yetkiyi şu anda Türk Ceza Kanunu’na, Ceza Muhakemeleri Kanunu’na dercediyoruz
ve bundan sonra şüpheli hakkında bir soruşturma ve kovuşturma başlamış olması
yeterli sayılıp kaçak sayılarak bir kaçak aranır gibi aranıp onun gibi tevkif
edilmesi ve işleme tabi tutulması kanuna giriyor. Devraldığınız Türkiye’de
hukuk açısından neler vardı, bugün Türkiye’yi getirdiğiniz noktada neler var,
bunların kayda geçmesinin Meclis açısından önemli olduğunu düşünüyoruz.
Teşekkür ediyorum.
BAŞKAN – Teşekkür ederiz Sayın Özel.
VIII.- KANUN TASARI VE TEKLİFLERİ İLE KOMİSYONLARDAN GELEN DİĞER İŞLER
(Devam)
A) Kanun Tasarı ve Teklifleri (Devam)
1.- 680 Sayılı Olağanüstü Hal Kapsamında Bazı Düzenlemeler Yapılması
Hakkında Kanun Hükmünde Kararname (1/805) ile İçtüzük’ün 128’inci Maddesine
Göre Doğrudan Gündeme Alınmasına İlişkin Türkiye Büyük Millet Meclisi
Başkanlığı Tezkeresi (S. Sayısı: 449) (Devam)
BAŞKAN - 22’nci madde üzerinde bir adet önerge vardır,
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 449 sıra sayılı Olağanüstü Hal Kapsamında Bazı Düzenlemeler Yapılması
Hakkında Kanun Hükmünde Kararname’nin 22’nci maddesinin aşağıdaki şekilde
değiştirilmesini arz ve teklif ederiz.
 Bülent
Turan Mehmet Doğan Kubat Halil
Eldemir
 Çanakkale İstanbul Bilecik
 Ramazan
Can Hilmi Bilgin
 Kırıkkale Sivas
"MADDE 22- 18/3/1924 tarihli ve 442 sayılı Köy
Kanununun 74 üncü maddesine aşağıdaki fıkra eklenmiştir.
"Valinin teklifi ve İçişleri Bakanının uygun görmesi
halinde, bu Kanunun mülga ek 16 ncı ve mülga ek 17 nci maddeleri ile 31/5/2006
tarihli ve 5510 sayılı Sosyal Sigortalar ve Genel Sağlık Sigortası Kanununun ek
15 inci maddesi çerçevesinde görevden ilişiği kesilmiş güvenlik korucuları
operasyonel faaliyetler maksadıyla tekrar göreve çağrılabilirler. Ayrıca,
gönüllü güvenlik korucuları da aynı usulle operasyonel faaliyetlerde
görevlendirilebilirler. Bu şekilde görevlendirilenler, bu maddenin üçüncü
fıkrasında belirtilen harcırahtan ve yedinci fıkrasında belirtilen ek
tazminattan yararlandırılırlar. Bu ödemeler dolayısıyla her ne ad altında
olursa olsun kamudan aldıkları ödemelerden kesinti yapılamaz.”
BAŞKAN – Komisyon önergeye katılıyor mu?
İÇİŞLERİ KOMİSYONU BAŞKANI CELALETTİN GÜVENÇ
(Kahramanmaraş) – Takdire bırakıyoruz Sayın Başkan. 
BAŞKAN – Hükûmet katılıyor mu?
GENÇLİK VE SPOR BAKANI OSMAN AŞKIN BAK (Rize) –
Katılıyoruz Başkanım. 
BAŞKAN – Gerekçeyi okutuyorum: 
Gerekçe: 
Madde
metni, 690 sayılı Kanun Hükmünde Kararname’nin 27’nci maddesiyle yapılan
değişikliği içerecek şekilde düzenlenmektedir.
BAŞKAN
– Önergeyi oylarınıza sunuyorum: Kabul edenler... Kabul etmeyenler... Önerge
kabul edilmiştir. 
Kabul
edilen önerge doğrultusunda maddeyi oylarınıza sunuyorum: Kabul edenler...
Kabul etmeyenler... Kabul edilmiştir. 
23’üncü
maddeyi oylarınıza sunuyorum: Kabul edenler... Kabul etmeyenler... Kabul
edilmiştir. 
24’üncü
maddeyi oylarınıza sunuyorum: Kabul edenler... Kabul etmeyenler... Kabul
edilmiştir. 
25’inci
maddeyi oylarınıza sunuyorum: Kabul edenler... Kabul etmeyenler... Kabul
edilmiştir. 
26’ncı
maddeyi oylarınıza sunuyorum: Kabul edenler... Kabul etmeyenler... Kabul
edilmiştir. 
27’nci
maddeyi oylarınıza sunuyorum: Kabul edenler... Kabul etmeyenler... Kabul
edilmiştir. 
28’inci
maddeyi oylarınıza sunuyorum: Kabul edenler... Kabul etmeyenler... Kabul
edilmiştir. 
29’uncu
maddeyi oylarınıza sunuyorum: Kabul edenler... Kabul etmeyenler... Kabul
edilmiştir. 
30’uncu
madde üzerinde bir önerge vardır, okutuyorum: 
Türkiye Büyük Millet Meclisi Başkanlığına
Görüşülmekte
olan 449 sıra sayılı Olağanüstü Hal Kapsamında Bazı Düzenlemeler Yapılması
Hakkında Kanun Hükmünde Kararname’nin 30’uncu maddesinin aşağıdaki şekilde
değiştirilmesini arz ve teklif ederiz. 
 Bülent
Turan Mehmet Doğan Kubat Halil
Eldemir
 Çanakkale İstanbul Bilecik
 Ahmet
Sami Ceylan Ramazan Can Hilmi
Bilgin
 Çorum Kırıkkale Sivas
"MADDE
30- 10/7/1953 tarihli ve 6136 sayılı Ateşli Silahlar ve Bıçaklar ile Diğer
Aletler Hakkında Kanuna aşağıdaki ek madde eklenmiştir.
"EK
MADDE 12- Terör veya örgüt faaliyeti çerçevesinde işlenen ya da 21/3/2007
tarihli ve 5607 sayılı Kaçakçılıkla Mücadele Kanunu kapsamındaki suçlar ile
uyuşturucu veya uyarıcı madde imal ve ticareti suçları sebebiyle elkonulan,
milli savunma veya iç güvenlik hizmetleriyle doğrudan ilgili silah, mühimmat,
araç ve gereç ile sarf malzemesinin delil olarak saklanmasına gerek bulunmaması
halinde, bu eşyaların Türk Silahlı Kuvvetleri, Emniyet Genel Müdürlüğü,
Jandarma Genel Komutanlığı veya Sahil Güvenlik Komutanlığına tahsis edilmesi,
mahallin en büyük mülki amiri tarafından soruşturma evresinde hakim veya
kovuşturma evresinde mahkemeden talep edilebilir. Talep üzerine verilen
kararlara karşı itiraz edilebilir. Soruşturma veya kovuşturma sonunda elkonulan
eşyanın iadesine karar verildiği takdirde iadenin konusunu rayiç değer
oluşturur. Bu maddenin uygulanmasına ilişkin usul ve esaslar Adalet, İçişleri,
Maliye ve Milli Savunma Bakanlıklarınca müştereken çıkarılan yönetmelikle
belirlenir. "
BAŞKAN
– Komisyon önergeye katılıyor mu?
İÇİŞLERİ
KOMİSYONU BAŞKANI CELALETTİN GÜVENÇ (Kahramanmaraş) – Takdire bırakıyoruz Sayın
Başkan.
BAŞKAN
– Hükûmet katılıyor mu?
GENÇLİK
VE SPOR BAKANI OSMAN AŞKIN BAK (Rize) – Katılıyoruz Başkanım.
BAŞKAN
– Gerekçeyi okutuyorum: 
Gerekçe:
Madde
metni, 690 sayılı Kanun Hükmünde Kararname’nin 18’inci maddesiyle yapılan
değişikliği içerecek şekilde düzenlenmektedir. 
BAŞKAN
– Önergeyi oylarınıza sunuyorum: Kabul edenler… Kabul etmeyenler… Kabul
edilmiştir. 
Kabul
edilen önerge doğrultusunda maddeyi oylarınıza sunuyorum: Kabul edenler… Kabul
etmeyenler… Kabul edilmiştir. 
31’inci
maddeyi oylarınıza sunuyorum: Kabul edenler… Kabul etmeyenler… Kabul
edilmiştir.
32’nci
maddeyi oylarınıza sunuyorum: Kabul edenler… Kabul etmeyenler… Kabul
edilmiştir.
33’üncü
maddeyi oylarınıza sunuyorum: Kabul edenler… Kabul etmeyenler… Kabul
edilmiştir.
34’üncü
maddeyi oylarınıza sunuyorum: Kabul edenler… Kabul etmeyenler… Kabul
edilmiştir.
35’inci
maddeyi oylarınıza sunuyorum: Kabul edenler… Kabul etmeyenler… Kabul edilmiştir.
36’ncı
maddeyi oylarınıza sunuyorum: Kabul edenler… Kabul etmeyenler… Kabul
edilmiştir.
37’nci
maddeyi oylarınıza sunuyorum: Kabul edenler… Kabul etmeyenler… Kabul
edilmiştir.
38’inci
maddeyi oylarınıza sunuyorum: Kabul edenler… Kabul etmeyenler… Kabul
edilmiştir.
39’uncu
maddeyi oylarınıza sunuyorum: Kabul edenler… Kabul etmeyenler… Kabul
edilmiştir.
40’ıncı
maddeyi oylarınıza sunuyorum: Kabul edenler… Kabul etmeyenler… Kabul
edilmiştir.
41’inci
maddeyi oylarınıza sunuyorum: Kabul edenler… Kabul etmeyenler… Kabul
edilmiştir. 
42’nci
maddeyi oylarınıza sunuyorum: Kabul edenler… Kabul etmeyenler… Kabul
edilmiştir. 
Madde
43’e bağlı ek madde 5’i oylarınıza sunuyorum: Kabul edenler… Kabul etmeyenler…
Kabul edilmiştir. 
Madde
43’e bağlı ek madde 6’yı oylarınıza sunuyorum: Kabul edenler… Kabul etmeyenler…
Kabul edilmiştir.
İkinci
bölümde yer alan maddelerin oylamaları tamamlanmıştır.
Şimdi,
üçüncü bölümün görüşmelerine başlıyoruz. 
Üçüncü
bölüm, 47’nci maddeye bağlı ek madde 9, ek madde 10, ek madde 11 ve ek madde 12
ile 62’nci maddeye bağlı geçici madde 23 ve geçici madde 24 de dâhil 44 ila
65’inci maddeleri kapsamaktadır. 
Şimdi,
üçüncü bölümde yer alan maddeleri, varsa o madde üzerindeki önerge işlemlerini
yaptıktan sonra ayrı ayrı oylarınıza sunacağım.
44’üncü
madde üzerinde bir adet önerge vardır, okutuyorum: 
Türkiye Büyük Millet Meclisi Başkanlığına
Görüşülmekte
olan 449 sıra sayılı Olağanüstü Hal Kapsamında Bazı Düzenlemeler Yapılması
Hakkında Kanun Hükmünde Kararname’nin 44’üncü maddesinin (b) bendinde yer alan
"Mevcut onüçüncü” ibaresinin "Onbeşinci” şeklinde ve aynı maddenin
(c) bendinin aşağıdaki şekilde değiştirilmesini arz ve teklif ederiz.
"c)
Onyedinci fıkrasından sonra gelmek üzere aşağıdaki fıkra eklenmiştir.
"Akademi
bünyesindeki faaliyetlere yönelik olarak döner sermaye işletmesi kurulmuştur.
İşletmeye onmilyon Türk Lirası sermaye tahsis edilmiştir. Bu tutar, Maliye
Bakanlığının uygun görüşü ile artırılabilir. Başlangıç sermayesi Jandarma Genel
Komutanlığı bütçesinden karşılanır. İşletmenin sermayesi, Jandarma Genel
Komutanlığı bütçesine konulacak ödenekler, ayni yardımlar, faaliyet sonucu elde
edilecek kârlar, bağış ve yardımlardan oluşur. Ödenmiş sermaye tahsis edilen
sermaye tutarına ulaştıktan sonra, kalan yıl sonu kârı döner sermaye
işletmesinin hizmetlerinde kullanılmak üzere ertesi yılın gelirine ilave
edilir. 2547 sayılı Kanunun 58 inci maddesi çerçevesinde döner sermaye
gelirlerinden tahsil edilen kısmın en az yüzde beşi, Akademi bünyesinde
yürütülen bilimsel araştırma projelerinin finansmanı için kullanılır. Döner
sermaye işletmesinin faaliyet alanları, gelir ve giderleri ile yönetimine
ilişkin usul ve esaslar Maliye Bakanlığının uygun görüşü üzerine İçişleri
Bakanlığınca çıkarılan yönetmelikle belirlenir. Bilimsel araştırma projelerine
ilişkin ödenekler, Akademi senatosu tarafından gerekli görüldüğü takdirde her
bir proje için avans verilmek suretiyle kullanılabilir.”
 Bülent
Turan Mehmet Doğan Kubat Ramazan
Can
 Çanakkale İstanbul Kırıkkale
 Halil
Eldemir Hilmi Bilgin Ahmet
Sami Ceylan 
 Bilecik Sivas Çorum
BAŞKAN
– Komisyon önergeye katılıyor mu?
İÇİŞLERİ
KOMİSYONU BAŞKANI CELALETTİN GÜVENÇ (Kahramanmaraş) – Takdire bırakıyoruz Sayın
Başkan.
BAŞKAN
– Hükûmet katılıyor mu?
GENÇLİK
VE SPOR BAKANI OSMAN AŞKIN BAK (Rize) – Katılıyoruz Başkanım.
BAŞKAN
– Gerekçeyi okutuyorum:
Gerekçe:
Maddenin
matlabı, fıkra numaralarının mevcut durumuna uyumlu hâle getirilmekte, ayrıca
694 sayılı Kanun Hükmünde Kararname’nin 54’üncü maddesiyle yapılan
değişiklikler metne yansıtılmaktadır.
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmiştir.
Kabul
edilen önerge doğrultusunda 44’üncü maddeyi oylarınıza sunuyorum: Kabul
edenler… Kabul etmeyenler… Kabul edilmiştir.
45’inci
maddeyi oylarınıza sunuyorum: Kabul edenler… Kabul etmeyenler… Kabul
edilmiştir.
46’ncı
maddeyi oylarınıza sunuyorum: Kabul edenler… Kabul etmeyenler… Kabul
edilmiştir.
Madde
47’ye bağlı ek madde 9’u oylarınıza sunuyorum: Kabul edenler… Kabul etmeyenler…
Kabul edilmiştir.
Madde
47’ye bağlı ek madde 10’u oylarınıza sunuyorum: Kabul edenler… Kabul
etmeyenler… Kabul edilmiştir.
Madde
47’ye bağlı ek madde 11’i oylarınıza sunuyorum: Kabul edenler… Kabul
etmeyenler… Kabul edilmiştir.
İktidar
partisi milletvekilleri “Kabul edenler…” derken lütfen ellerinizi kaldırınız.
ÖZGÜR
ÖZEL (Manisa) – Belki reddedecekler efendim, siz şey yapmayın.
BAŞKAN
- Madde 47’ye bağlı ek madde 12’yi oylarınıza sunuyorum: Kabul edenler… Kabul
etmeyenler… Kabul edilmiştir.
Madde
48 üzerinde bir adet önerge vardır, okutuyorum:
Türkiye Büyük Millet Meclisi Başkanlığına
Görüşülmekte
olan 449 sıra sayılı Olağanüstü Hal Kapsamında Bazı Düzenlemeler Yapılması
Hakkında Kanun Hükmünde Kararname’nin 48’inci maddesinde yer alan “10”
ibaresinin “15” şeklinde ve “sekiz” ibaresinin “üç” şeklinde değiştirilmesini
arz ve teklif ederiz.
 Bülent
Turan Mehmet Doğan Kubat Halil
Eldemir 
 Çanakkale İstanbul Bilecik

 Ramazan
Can Hilmi Bilgin 
 Kırıkkale Sivas
BAŞKAN
- Komisyon önergeye katılıyor mu?
İÇİŞLERİ
KOMİSYONU BAŞKANI CELALETTİN GÜVENÇ (Kahramanmaraş) – Takdire bırakıyoruz.
BAŞKAN
– Hükûmet katılıyor mu?
GENÇLİK
VE SPOR BAKANI OSMAN AŞKIN BAK (Rize) – Katılıyoruz Sayın Başkanım.
BAŞKAN
– Gerekçeyi okutuyorum:
Gerekçe:
2803
sayılı Kanun’un geçici 9’uncu maddesinde 694 sayılı Kanun Hükmünde
Kararname’nin 57’nci maddesiyle yapılan değişiklikler metne yansıtılmaktadır. 
BAŞKAN
- Önergeyi oylarınıza sunuyorum: Kabul edenler… Kabul etmeyenler… Kabul
edilmiştir.
Kabul
edilen önerge doğrultusunda maddeyi oylarınıza sunuyorum: Kabul edenler… Kabul
etmeyenler… Kabul edilmiştir. 
49’uncu
maddeyi oylarınıza sunuyorum: Kabul edenler… Kabul etmeyenler… Kabul
edilmiştir. 
50’nci
maddeyi oylarınıza sunuyorum: Kabul edenler… Kabul etmeyenler… Kabul
edilmiştir. 
51’inci
maddeyi oylarınıza sunuyorum: Kabul edenler… Kabul etmeyenler… Kabul
edilmiştir. 
52’nci
maddeyi oylarınıza sunuyorum: Kabul edenler… Kabul etmeyenler… Kabul
edilmiştir. 
53’üncü
maddeyi oylarınıza sunuyorum: Kabul edenler… Kabul etmeyenler… Kabul
edilmiştir. 
54’üncü
maddeyi oylarınıza sunuyorum: Kabul edenler… Kabul etmeyenler… Kabul
edilmiştir. 
55’inci
maddeyi oylarınıza sunuyorum: Kabul edenler… Kabul etmeyenler… Kabul
edilmiştir. 
56’ncı
maddeyi oylarınıza sunuyorum: Kabul edenler… Kabul etmeyenler… Kabul edilmiştir.

57’nci
maddeyi oylarınıza sunuyorum: Kabul edenler… Kabul etmeyenler… Kabul
edilmiştir.
58’inci
maddeyi oylarınıza sunuyorum: Kabul edenler… Kabul etmeyenler… Kabul
edilmiştir. 
59’uncu
maddeyi oylarınıza sunuyorum: Kabul edenler… Kabul etmeyenler… Kabul
edilmiştir. 
60’ıncı
maddeyi oylarınıza sunuyorum: Kabul edenler… Kabul etmeyenler… Kabul
edilmiştir. 
61’inci
maddeyi oylarınıza sunuyorum: Kabul edenler… Kabul etmeyenler… Kabul
edilmiştir. 
Madde
62’ye bağlı geçici madde 23’ü oylarınıza sunuyorum: Kabul edenler… Kabul
etmeyenler… Kabul edilmiştir.
Madde
62’ye bağlı geçici madde 24’ü oylarınıza sunuyorum: Kabul edenler… Kabul
etmeyenler… Kabul edilmiştir.
63’üncü
maddeyi oylarınıza sunuyorum: Kabul edenler… Kabul etmeyenler… Kabul
edilmiştir. 
64’üncü
maddeyi oylarınıza sunuyorum: Kabul edenler… Kabul etmeyenler… Kabul
edilmiştir. 
65’inci
madde üzerinde bir önerge vardır, okutuyorum:
Türkiye Büyük Millet Meclisi Başkanlığına
Görüşülmekte
olan 449 sıra sayılı Olağanüstü Hal Kapsamında Bazı Düzenlemeler Yapılması
Hakkında Kanun Hükmünde Kararname’nin 65’inci maddesinin metinden çıkarılmasını
arz ve teklif ederiz.
 Bülent
Turan  Mehmet Doğan Kubat Halil
Eldemir
 Çanakkale İstanbul Bilecik
 Ramazan
Can  Hilmi Bilgin
 Kırıkkale Sivas
BAŞKAN
– Komisyon önergeye katılıyor mu?
İÇİŞLERİ
KOMİSYONU BAŞKANI CELALETTİN GÜVENÇ (Kahramanmaraş) – Takdire bırakıyoruz Sayın
Başkan.
BAŞKAN
– Hükûmet katılıyor mu?
GENÇLİK
VE SPOR BAKANI OSMAN AŞKIN BAK (Rize) – Katılıyoruz Başkanım.
BAŞKAN
– Gerekçeyi okutuyorum:
Gerekçe:
678
sayılı Kanun Hükmünde Kararname’nin aynı konudaki 30’uncu maddesine ilişkin
önergenin kabul edilmesi nedeniyle ihtiyaç kalmayan bu madde metinden
çıkarılmaktadır.
BAŞKAN
– Önergeyi oylarınıza sunuyorum: Kabul edenler… Kabul etmeyenler… Kabul edilmiştir.
Madde metinden çıkarılmıştır.
Üçüncü bölümde yer alan maddelerin oylamaları
tamamlanmıştır.
Şimdi
dördüncü bölümün görüşmelerine başlıyoruz.
Dördüncü
bölüm, geçici madde 1 dâhil 66 ile 87’nci maddeleri kapsamaktadır.
Dördüncü
bölümde yer alan maddeleri, varsa o madde üzerindeki önerge işlemlerini
yaptıktan sonra ayrı ayrı oylarınıza sunacağım.
66’ncı
maddeyi oylarınıza sunuyorum: Kabul edenler... Kabul etmeyenler... Kabul
edilmiştir.
67’nci
maddeyi oylarınıza sunuyorum: Kabul edenler... Kabul etmeyenler... Kabul
edilmiştir.
68’inci
maddeyi oylarınıza sunuyorum: Kabul edenler... Kabul etmeyenler... Kabul
edilmiştir.
69’uncu
maddeyi oylarınıza sunuyorum: Kabul edenler... Kabul etmeyenler... Kabul
edilmiştir.
70’inci
maddeyi oylarınıza sunuyorum: Kabul edenler... Kabul etmeyenler... Kabul
edilmiştir.
71’inci
maddeyi oylarınıza sunuyorum: Kabul edenler... Kabul etmeyenler... Kabul
edilmiştir.
72’nci
maddeyi oylarınıza sunuyorum: Kabul edenler... Kabul etmeyenler... Kabul
edilmiştir.
73’üncü
maddeyi oylarınıza sunuyorum: Kabul edenler... Kabul etmeyenler... Kabul
edilmiştir.
74’üncü
maddeyi oylarınıza sunuyorum: Kabul edenler... Kabul etmeyenler... Kabul
edilmiştir.
75’inci
maddeyi oylarınıza sunuyorum: Kabul edenler... Kabul etmeyenler... Kabul
edilmiştir.
76’ncı
maddeyi oylarınıza sunuyorum: Kabul edenler... Kabul etmeyenler... Kabul
edilmiştir.
77’nci
maddeyi oylarınıza sunuyorum: Kabul edenler... Kabul etmeyenler... Kabul
edilmiştir.
78’inci
maddeyi oylarınıza sunuyorum: Kabul edenler... Kabul etmeyenler... Kabul
edilmiştir.
79’uncu
maddeyi oylarınıza sunuyorum: Kabul edenler... Kabul etmeyenler... Kabul
edilmiştir.
80’inci
maddeyi oylarınıza sunuyorum: Kabul edenler... Kabul etmeyenler... Kabul
edilmiştir.
81’inci
madde üzerinde bir önerge vardır, okutuyorum: 
Türkiye Büyük Millet Meclisi Başkanlığına
Görüşülmekte
olan 449 sıra sayılı Olağanüstü Hal Kapsamında Bazı Düzenlemeler Yapılması
Hakkında Kanun Hükmünde Kararname’nin 81’inci maddesine “şirketin yönetim
kurulu” ibaresinden sonra gelmek üzere “veya Tasarruf Mevduatı Sigorta Fonu”
ibaresinin eklenmesini arz ve teklif ederiz.
 Bülent
Turan  Mehmet Doğan Kubat Halil
Eldemir
 Çanakkale İstanbul Bilecik
 Ramazan
Can  Hilmi Bilgin
 Kırıkkale Sivas
ÖZGÜR
ÖZEL (Manisa) – Sayın Başkan...
BAŞKAN
– Sayın Özel, buyurun.
V.- AÇIKLAMALAR (Devam)
26.- Manisa Milletvekili Özgür Özel’in, Tasarruf Mevduatı Sigorta
Fonu’nun Soma AŞ’nin ödemesi gereken tazminatlarla ilgili görevini yerine
getirmediğine ilişkin açıklaması
ÖZGÜR
ÖZEL (Manisa) – Sayın Başkan, burada Tasarruf Mevduatı Sigorta Fonu’yla ilgili
bir ibare ekleniyor. Tabii, bu düzenleme içinde el konulan şirketlerle ilgili
bu konuda bir tasarruf olmuş; Meclisin takdiri, o konuda bir şey yok. Ama
Meclisin çıkardığı bir kanuna Tasarruf Mevduatı Sigorta Fonu uymuyor, buna
dikkat çekmek gerekiyor. 
Belki
de milletvekillerimizin çoğu şunu sanıyordur: Soma’da faciadan sonra işsiz
kalan 2.682 işçi ve 301 maden şehidinin aileleri şirketten hak ettikleri kıdem
tazminatlarını aldı sanıyordur. Çünkü böyle bir kanun çıkardık biz, dedik ki:
“Şirketin mal varlığına TMSF tarafından el konulur. Öncelikle işçi ödemeleri
için bu mal varlığı satılır, ödenir.” Şimdiye kadar sadece 3 taksit ödendi 24
taksitten. TMSF bu görevini yerine getirmiyor, hem de nasıl getirmiyor biliyor
musunuz? Şirketin kontrolündeki sarı sendika şirketle bir anlaşma yapıyor,
metnini TMSF’ye yolluyor işçi adına imza atma yetkisini suistimal ederek ve
diyor ki: “Biz aramızda anlaştık, 24 taksit hâlinde paralar ödenecek, siz bu
malları satmayın.” TMSF malı satmıyor. 3 kere böyle anlaşma yaptılar, sadece
birer taksit ödediler; söz verilen 24 ya da 36 taksitin sadece 3’ü ödendi,
facianın üstünden bu kadar zaman geçti. Meclis kanun çıkardı, o dönem Doğan
Kubat’ın katkıları vardı, bütün vekillerimizin, Sayın Grup Başkan Vekili Erkan
Akçay’ın. 
(Mikrofon
otomatik cihaz tarafından kapatıldı) 
BAŞKAN
– Buyurun tamamlayın. 
ÖZGÜR
ÖZEL (Manisa) – Meclis sanıyor ki ben görevimi yaptım. TMSF, Soma AŞ’nin
İstanbul’daki o koca koca binalarını gerekirse satıp işçinin alacağını, 301
maden şehidinin şirketten alacağı kıdem tazminatı haklarını -devletin ödediği
tazminattan bahsetmiyorum- ve işsiz kalan 2.600 küsur işçiye ödemesi gereken
paraları ödedi sanıyoruz, ödemediler. TMSF, şirket ve sarı sendika arasında bir
Bermuda şeytan üçgeni kuruldu, millî iradeye karşı kumpas yapıyorlar, takla
attırıyorlar ve hâlâ o insanların paralarını ödemiyorlar. Bu durumu Meclisin
dikkatlerine sunuyorum TMSF’nin adı geçmişken. 
Teşekkür ediyorum.
BAŞKAN – Teşekkür ederiz Sayın Özel. 
VIII.- KANUN TASARI VE TEKLİFLERİ İLE KOMİSYONLARDAN GELEN DİĞER İŞLER
(Devam)
A) Kanun Tasarı ve Teklifleri (Devam)
1.- 680 Sayılı Olağanüstü Hal Kapsamında Bazı Düzenlemeler Yapılması
Hakkında Kanun Hükmünde Kararname (1/805) ile İçtüzük’ün 128’inci Maddesine
Göre Doğrudan Gündeme Alınmasına İlişkin Türkiye Büyük Millet Meclisi
Başkanlığı Tezkeresi (S. Sayısı: 449) (Devam)
BAŞKAN – Komisyon önergeye katılıyor mu?
İÇİŞLERİ
KOMİSYONU BAŞKANI CELALETTİN GÜVENÇ (Kahramanmaraş) – Takdire bırakıyoruz Sayın
Başkan.
BAŞKAN
– Hükûmet katılıyor mu?
GENÇLİK
VE SPOR BAKANI OSMAN AŞKIN BAK (Rize) – Katılıyoruz Sayın Başkanım.
BAŞKAN
– Gerekçeyi okutuyorum: 
Gerekçe:
696
sayılı Kanun Hükmünde Kararname’nin 123’üncü maddesiyle yapılan ekleme metne
yansıtılmaktadır. 
BAŞKAN
– Önergeyi oylarınıza sunuyorum: Kabul edenler… Kabul etmeyenler… Kabul
edilmiştir. 
Kabul
edilen önerge doğrultusunda maddeyi oylarınıza sunuyorum: Kabul edenler… Kabul
etmeyenler… Kabul edilmiştir. 
82’nci
maddeyi oylarınıza sunuyorum: Kabul edenler… Kabul etmeyenler… Kabul
edilmiştir.
83’üncü
madde üzerinde bir önerge vardır, okutuyorum: 
Türkiye Büyük Millet Meclisi Başkanlığına
Görüşülmekte olan 449 sıra sayılı Olağanüstü Hal
Kapsamında Bazı Düzenlemeler Yapılması Hakkında Kanun Hükmünde Kararname’nin
83’üncü maddesinde yer alan “(30.000)” ibaresinin “(40.000)” şeklinde
değiştirilmesini arz ve teklif ederiz.
 Bülent
Turan Mehmet Doğan Kubat Ramazan
Can
 Çanakkale İstanbul Kırıkkale
 Halil
Eldemir Hilmi Bilgin
 Bilecik Sivas
BAŞKAN
– Komisyon önergeye katılıyor mu?
İÇİŞLERİ
KOMİSYONU BAŞKANI CELALETTİN GÜVENÇ (Kahramanmaraş) – Takdire bırakıyoruz.
BAŞKAN
– Hükûmet katılıyor mu?
GENÇLİK
VE SPOR BAKANI OSMAN AŞKIN BAK (Rize) – Katılıyoruz Sayın Başkan.
BAŞKAN
– Gerekçeyi okutuyorum: 
Gerekçe:
694
sayılı Kanun Hükmünde Kararname’nin 181’inci maddesiyle yapılan değişiklik
metne yansıtılmaktadır. 
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmiştir. 
Kabul
edilen önerge doğrultusunda maddeyi oylarınıza sunuyorum: Kabul edenler… Kabul
etmeyenler… Kabul edilmiştir.
84’üncü
maddeyi oylarınıza sunuyorum: Kabul edenler… Kabul etmeyenler… Kabul
edilmiştir.
85’inci
maddeyi oylarınıza sunuyorum: Kabul edenler… Kabul etmeyenler… Kabul
edilmiştir.
Geçici
madde 1’de bir önerge vardır, okutuyorum: 
Türkiye Büyük Millet Meclisi Başkanlığına
Görüşülmekte olan 449 sıra sayılı Olağanüstü Hal
Kapsamında Bazı Düzenlemeler Yapılması Hakkında Kanun Hükmünde Kararname’nin
geçici 1’inci maddesinin aşağıdaki şekilde değiştirilmesini arz ve teklif
ederiz.
 Bülent
Turan Mehmet Doğan Kubat Ramazan
Can
 Çanakkale İstanbul Kırıkkale
 Halil
Eldemir Hilmi Bilgin Ahmet
Sami Ceylan 
 Bilecik Sivas Çorum
GEÇİCİ
MADDE 1- (1) 680 sayılı Kanun Hükmünde Kararnamenin yürürlüğe girdiği tarih
itibarıyla yürütülmekte olan kovuşturmalarda, 680 sayılı Kanun Hükmünde
Kararnameyle mahkemelerin görev ve yetkisine ilişkin yapılan düzenlemeler
nedeniyle görevsizlik veya yetkisizlik kararı verilemez; bu davalara ilgili
mahkemesinde bakılmaya devam olunur.
BAŞKAN
– Komisyon önergeye katılıyor mu?
İÇİŞLERİ
KOMİSYONU BAŞKANI CELALETTİN GÜVENÇ (Kahramanmaraş) – Takdire bırakıyoruz Sayın
Başkan.
BAŞKAN
– Hükûmet katılıyor mu?
GENÇLİK
VE SPOR BAKANI OSMAN AŞKIN BAK (Rize) – Katılıyoruz Sayın Başkan.
BAŞKAN
– Gerekçeyi okutuyorum: 
Gerekçe:

Kanun
hükmünde kararnamenin kanunlaşması nedeniyle teknik düzenleme yapılmaktadır. 
BAŞKAN
– Önergeyi oylarınıza sunuyorum: Kabul edenler… Kabul etmeyenler… Kabul
edilmiştir. 
Kabul
edilen önerge doğrultusunda geçici 1’inci maddeyi oylarınıza sunuyorum: Kabul
edenler… Kabul etmeyenler… Kabul edilmiştir. 
Madde
86’yı oylarınıza sunuyorum: Kabul edenler… Kabul etmeyenler… Kabul edilmiştir. 
87’nci
maddeyi oylarınıza sunuyorum: Kabul edenler… Kabul etmeyenler… Kabul
edilmiştir.
Komisyonunun
redaksiyon talebi var sanırım. 
İÇİŞLERİ
KOMİSYONU BAŞKANI CELALETTİN GÜVENÇ (Kahramanmaraş) – Evet. 
BAŞKAN
- Buyurun. 
İÇİŞLERİ
KOMİSYONU BAŞKANI CELALETTİN GÜVENÇ (Kahramanmaraş) – Sayın Başkanım, görüşülmekte
olan 449 sıra sayılı Olağanüstü Hal Kapsamında Bazı Düzenlemeler Yapılması
Hakkında Kanun Hükmünde Kararname Genel Kurulda kabul edilen değişiklik
önergeleriyle birlikte kanunlaşacağından düzenlemenin adının “Olağanüstü Hal
Kapsamında Bazı Düzenlemeler Yapılması Hakkında Kanun Hükmünde Kararnamenin
Değiştirilerek Kabul Edilmesine Dair Kanun” şeklinde değiştirilmesi, ayrıca
metinde geçen ve görüştüğümüz kanun hükmünde kararnameye atıfta bulunan “kanun
hükmünde kararname” ibarelerinin “kanun” olarak değiştirilmesine yönelik
redaksiyon talebimiz vardır. 
Takdirlerinize
arz ediyoruz. 
BAŞKAN
– Teşekkür ederiz. 
Talebiniz
kayıtlara geçmiştir. 
Redaksiyon
işlemi kanunun yazımı sırasında Başkanlığımızca gerçekleştirilecektir. 
Dördüncü
bölümde yer alan maddelerin oylamaları tamamlanmıştır.
Kanun
hükmünde kararnamenin tümü açık oylamaya tabidir. 
İç
Tüzük’ün 145’inci maddesinin ikinci fıkrasında “Başkanın gerekli görmesi
halinde açık oylama oturumun sonuna veya haftanın belli bir gününe
bırakılabilir.” denilmektedir. Bu hüküm çerçevesinde -oturumu yöneten Başkan
olarak- kanun hükmünde kararnamenin tümünün açık oylaması 1 Şubat 2018 Perşembe
gününe bırakılmıştır. Belirtilen gündeki birleşimde gündemin “Oylaması
Yapılacak İşler” kısmında kanun hükmünde kararnamenin tümünün açık oylaması
yapılacaktır.
Bilgilerinize
sunulur. 
Sayın
milletvekilleri, 2’nci sırada yer alan 681 Sayılı Olağanüstü Hal Kapsamında
Milli Savunma ile İlgili Bazı Düzenlemeler Yapılması Hakkında Kanun Hükmünde
Kararname ile İçtüzük’ün 128’inci Maddesine Göre Doğrudan Gündeme Alınmasına
İlişkin Türkiye Büyük Millet Meclisi Başkanlığı Tezkeresi’nin görüşmelerine
başlayacağız.
2.- 681 Sayılı Olağanüstü Hal Kapsamında Milli Savunma ile İlgili Bazı
Düzenlemeler Yapılması Hakkında Kanun Hükmünde Kararname (1/804) ile İçtüzük’ün
128’inci Maddesine Göre Doğrudan Gündeme Alınmasına İlişkin Türkiye Büyük
Millet Meclisi Başkanlığı Tezkeresi (S. Sayısı: 450) (x)
BAŞKAN
- Komisyon ve Hükûmet yerinde.
Komisyon
Raporu 450 sıra sayısıyla bastırılıp dağıtılmıştır.
Sayın
milletvekilleri, alınan karar gereğince bu kanun hükmünde kararname İç Tüzük’ün
91’inci maddesi kapsamında temel kanun olarak görüşülecektir. Bu nedenle, kanun
hükmünde kararname tümü üzerindeki görüşmeler tamamlanıp maddelerine geçilmesi
kabul edildikten sonra bölümler hâlinde görüşülecek ve bölümlerde yer alan
maddeler ayrı ayrı oylanacaktır.
Şimdi,
kanun hükmünde kararnamenin tümü üzerinde söz isteyen Milliyetçi Hareket
Partisi Grubu adına Antalya Milletvekili Sayın Mehmet Günal’ı kürsüye davet ediyoruz.
Buyurunuz.
(MHP sıralarından alkışlar)
MHP
GRUBU ADINA MEHMET GÜNAL (Antalya) – Değerli milletvekilleri, hepinizi saygıyla
selamlıyorum.
Değerli
arkadaşlarım, bu kanun hükmünde kararnamede Millî Savunma Bakanlığının askerî
süreçlerdeki belirleyici ve yönlendirici konumunun yeniden tanımlanmasıyla
ilgili düzenlemeleri içeren hususlar bulunmaktadır. Buna ilave olarak da diğer
konu başlığı ise er ve erbaşlar ve askerî öğrencilerle ilgili bazı uyum
düzenlemeleri yapılmıştır. Bunların kanunlaştırılmasını tartışacağız. 
Bu
vesileyle, geçmişten bugüne hain 15 Temmuz darbe teşebbüsünden sonra yaşamış
olduğumuz süreçte defalarca konuştuğumuz, bize de intikal eden, sizlerle de
paylaştığımız mağduriyetlerin tekrar gözden geçirilmesi gerektiğini bir defa
daha ifade etmek istiyorum. Sizler de biliyorsunuz, bu süreçte özellikle askerî
öğrencilerle ilgili, er ve erbaşlarla ilgili birtakım şikâyetler gelmiştir.
Tabii ki FETÖ’yle mücadelenin sulandırılmadan yapılması için bazı önlemler
alınmalıdır ama bunu yaparken de ordu millet olan Türk milletinin çocuklarının
asker olmak amacıyla, subay olmak amacıyla geldikleri bu okullarda da bunlarla
ilgili adil düzenlemelerin yapılması, müktesep haklarının korunması konusunda
da hassasiyet gösterilmesi gerektiğinin bir kez daha altını çizmiş olalım. 
Değerli
arkadaşlar, şu anda Afrin’de Zeytin Dalı Operasyonu devam ediyor; Türk Silahlı
Kuvvetlerimiz, güvenlik güçlerimiz kahramanca mücadele etmeye devam ediyorlar
ve operasyon sürüyor. Bu kapsamda, bunu vesile ederek, şu anda onların moralini
düzeltecek millî savunmayla ilgili bu kanun düzeltilirken de bazı çalışmaların
yapılması gerektiğini, özellikle gazi sayılmayanlarla ilgili, harp malulleriyle
ilgili, oralarda mücadele eden kahraman güvenlik kuvvetlerimizin aileleriyle
ilgili birtakım taleplerin gündemde olduğunu hepimiz biliyoruz. Bu vesileyle,
bunların da bir an önce çözüme kavuşturulması hem mücadelenin selameti
açısından hem de onlara olan şükran borcumuzu ifade etmek açısından önemlidir.
Sadece subaylarımız değil astsubaylar, erbaşlar, sözleşmeli er ve
erbaşlarımızın, ayrıca korucularımızın da birtakım talepleri bulunmaktadır hem
özlük haklarıyla ilgili hem sosyal haklarıyla ilgili; bu taleplerin dikkate
alınmasının yerinde olacağını düşünüyoruz. 
Bu
vesileyle, biraz daha geniş açıdan baktığımız zaman, bu mücadelede başka bir
şey ortaya çıktı, birkaç gündür medya organlarında da yer alıyor: Bu
operasyonda kullanılan silahların mühimmatlarının, mermilerinin yerli savunma
sanayisiyle tedarik edildiğine dair birkaç gündür bunlarla ilgili yazıları
okuyoruz ama bunun yeterli olmadığını hepimiz biliyoruz değerli arkadaşlar. 
Ben
dün Orta Doğu Teknik Üniversitesinde bilişimle ilgili bir fuara katıldım ve
burada da savunma sanayi kuruluşlarımız, teknoloji kuruluşlarımız yer alıyordu.
Gerçekten de devam eden projelerle ilgili de önemli çalışmaların yapıldığını
gördüm. ASELSAN’ın, HAVELSAN’ın, ROKETSAN’ın, Türk Havacılık ve Uzay Sanayii
TAI’nin, hepsinin çok yeni projeleri var. Bizim için bu bağımlılıktan
kurtulmanın yolu hem uzay ve havacılıkla ilgili AR-GE çalışmalarını bir an önce
hızlandırarak üretim yapar hâle getirmek, aynı zamanda da millî tedarik
sistemini çok daha hızlı bir şekilde işler hâle getirmek ve bu ihalelerde
birtakım teşvikleri de, teknoloji transferlerini de içerecek şekilde,
Türkiye'nin lehine olacak şekilde bu düzenlemeleri yapmak gerekiyor. Gerçekten
de imkân verildiği zaman, desteklendiği zaman Türk müteşebbisleri,
yatırımcıları bu büyük projeleri gerçekleştirebiliyorlar ama burada siyasi
irade, kararlılık, aynı zamanda da bu projelerin desteklenmesi ve teşvik
edilmesi geliyor. Baktığımız zaman, bazı önlemleri erken almazsak ama silah
sanayisinde de, diğer konularda olduğu gibi, dışa bağımlılığı maalesef
azaltamıyoruz. O nedenle bunu bir vesile edip yeni gelişen teknolojilere
bakarak hem savunma sanayisinde hem geleceğe yönelik olarak uzay
araştırmalarında, havacılıkla ilgili araştırmalarda biraz daha ileri gitmemiz
lazım. Burada karada kullanılan mühimmatları evet biz üretiyoruz ama daha ileri
düzeyde birtakım çalışmaların yapılması gerektiğini de bu vesileyle sizlerin
dikkatine sunmak istedim. 
Gerçekten
de, değerli arkadaşlarım, buradaki çalışmaların yanı sıra bilişimle ilgili,
bilgi güvenliğiyle ilgili bir önceki KHK’de de yer alan bazı hususlar vardı. Bu
konularda da yeni gelişmeler yaşanıyor bilişim teknolojileri, iletişim
teknolojileriyle ilgili. Bunların güvenliğini de sağlayacak bazı çalışmaları
bir an önce gerçekleştirmemiz gerekiyor. İşte, “2023” dedik, şurada az bir süre
kaldı. Onun için yüksek teknolojiye, yeni ürünlere, yeni katma değerli ürünlere
bizim öncelik vermemiz lazım ki önümüzdeki mücadelede daha üst sıralara doğru
kayabilelim. Sadece gayrisafi yurt içi hasılamızı rakam olarak artırmak, belli
bir düzeye getirmek yetmiyor. Onda da 2023 hedeflerinden biraz uzaktayız ama
biraz daha yüksek teknolojili, yüksek katma değerli ürünlere dönmemiz lazım. 
Bunun
için de bu öncelikli sektörleri defalarca tartıştık. 25 tane öncelikli sektör
kalkınma planı çerçevesinde belirlenmişti ama bu öncelikli sektörlerle ilgili
uygulama aşamasında sıkıntılar devam ediyor. Kararları alıyoruz,
önceliklendiriyoruz ama uygulanmasıyla ilgili de siyasi iradenin, bürokratların
biraz daha hızlı davranması gerektiği bize gelen, sahadan gelen tepkilerden
anlaşılıyor. Bu kapsamda önümüzdeki süreçte 2023, arkasından 2053 -fethin
600’üncü yıl dönümü, “süper güç” diyoruz- daha ileri gittik 2071; bu süreçlere
doğru giderken de bilime, teknolojiye, yeni araştırma geliştirme tekniklerine
öncelik vermemiz lazım. Aksi takdirde bu elimizdeki potansiyeli, genç, dinamik,
eğitimli nüfusu daha doğru alanlara doğru, öncelikli alanlara doğru yönlendirme
imkânını kaybederiz. Bu gelişmeler bizim için bir imkân olarak görülüyor ama
bunu yapamadığımız zaman da, tam tersine, gelişmeler çok hızlı, baş döndürücü
olduğu için aradaki açıkta kapanma tehlikesiyle karşı karşıyayız. 
Bu nedenle baştan itibaren, ilkokuldan itibaren
başlayarak bu alanlara da öğrencilerimizi yönlendirmemiz, bunun içinde
üniversite-sanayi iş birliği dediğimiz çalışmayla ilgili alanlarda da
çocukların niteliklerine göre, yeteneklerine göre yönlendirilmesini sağlayarak
önümüzdeki süreçlerde bu öncelikli sektörler için de uzman elamanlar
yetiştirmemiz lazım. Maalesef, hepimiz bakıyoruz “Üniversite mezunu var.”
diyoruz ama ara eleman, teknik eleman, tekniker sıkıntısı çeken birçok sektör
var.
Önümüzdeki öncelikli sektörleri belirleyerek bunlarla
ilgili yükseköğretimde de bir reform gerçekleştirmemiz lazım. Aksi takdirde
geçici başarılarla, geçici rakamlarla, büyüme rakamlarının bir yüksek çıkmasıyla,
iki çeyrekte yüksek çıkmasıyla övünmek bizi bir yere götürmüyor. Yani yapısal
önlemleri her alanda almamız lazım ki bu aradaki gecikmeyi de, hedeflerdeki
uzaklaşmayı da kapatmamız lazım. Bunun tek yolu, yeni bir sanayi anlayışı, yeni
bir iletişim bilişim teknolojilerine, yüksek teknolojilere, AR-GE’ye yatırım
yapma anlayışı ve bunları ön plana çıkararak hem eğitim alanıyla hem de
yatırımla özel sektörü destekleyerek kamu kurumlarıyla birlikte bir sinerji
yaratmaktan geçiyor. Aksi takdirde bunlarla uğraşıp dururuz. 
Bu arada az önce TMSF’yle ilgili de madde geçince
arkadaşlarımız tartıştılar. Maalesef, bu kurumsal yapıda da bazı değişiklikler
yapılması gerekiyor çünkü daha önce de defalarca belirttim, çok farklı
kurumlar, bu TMSF bünyesine alınıyor ama oraların yönetimine atadığımız
arkadaşlarımız, o şirketlerle ilgili uzmanlık alanından olmuyor; kamudan, belli
yerlerden, hazineden, maliyeden temsilci atıyoruz ama profesyonel bir şirket
gibi yönetmek gerekiyorsa orada da uzmanlık niteliklerini aramamız lazım.
Kalkıp avukatlarla on beş sene önceden, yirmi sene önceden kalmış 5 liralık, 10
liralık faturaların takibiyle uğraşıyor. Onun yerine, bu sektörleri yaşatmak
için yeni yatırımları, yeni alanları daha verimli hâle getirecek çalışmalar
yapılmalı. Aksi takdirde, bu gelişme imkânının, teknolojik gelişmelerin bize
sağladığı nimetlerden faydalanamayız.
Bu
vesileyle, yeniden, Türk Silahlı Kuvvetlerimize, devletimize başarılar
diliyoruz, şehitlerimize Allah’tan rahmet diliyoruz, geride kalanlara da
başarılar talep ediyoruz, temenni ediyoruz. İnşallah, bu operasyon da başarıyla
sonuçlanacak. Arkasından Münbiç’e, Fırat’ın doğusuna doğru ilerleyen bir
çalışmayı kararlılıkla Türk Silahlı Kuvvetlerimiz devam ettirecektir.
Tekrar
teşekkür ediyor, kanunun hayırlı olmasını diliyorum. (MHP sıralarından
alkışlar) 
BAŞKAN
– Teşekkür ederiz Sayın Günal.
Halkların
Demokratik Partisi Grubu adına Adana Milletvekili Sayın Meral Danış Beştaş...
Buyurun.
(HDP sıralarından alkışlar) 
HDP
GRUBU ADINA MERAL DANIŞ BEŞTAŞ (Adana) – Sayın Başkan, değerli milletvekilleri;
ben de 680 sayılı Kanun Hükmünde Kararname’yle ilgili söz almış bulunmaktayım.
Şimdi,
doğrusu, kanun hükmünde kararnamelerin ne getirdiğini, ne götürdüğünü, OHAL’le
birlikte nasıl bir ortam oluşturulduğunu buradan çok söyledik ama 20 Temmuz
2016’dan bu yana nihayet, Anayasa’yı ihlal bir nebze de olsa Hükûmet tarafından
sözde hafifletiliyor. “Sözde” diyorum çünkü burada kanun hükmünde kararnameleri
aslında tartışmıyoruz; şu anda bu kanun hükmünde kararnamelerin ne getirdiğini,
ne götürdüğünü, OHAL’le birlikte KHK’lerle yüzbinlerce, milyonlarca insanın
nasıl mağdur edildiğini, bir cendere içine sokulduğunu yine tartışmıyoruz.
Tümüyle usule uygun bir görüşme var. Bu usule uygun görüşme bile on sekiz ay
sonra yapıldı. 
Şimdi
ne diyor Anayasa 91? Anayasa 91’e göre “Kanun hükmünde kararnameler otuz gün
içinde Türkiye Büyük Millet Meclisine gelir.” deniyor. Buna rağmen Hükûmet
alışkanlık yaptığı üzere “Anayasa’yı takmıyorum.” diyor. “Bu Anayasa beni
ilgilendirmiyor, ben bağlı değilim.” diyor. Kanunları, mesela şu anda 680
sayılı KHK askerî mahkemelerle ilgili kanunu, hâkimlik teminatıyla ilgili, ceza
yargılamasıyla ilgili, Ceza Muhakemeleri Usulü Kanunu’yla ilgili yüzlerce
değişiklik yapıyor. Bu değişikliklerin her biri aslında binlerce ihlali
içeriyor; binlerce, yüzbinlerce can yakıyor ve yargıyı, yargı bağımsızlığını,
tarafsızlığını, kanunları tümüyle yok ediyor. 
Fakat,
biz ne yapıyoruz? Burada, sadece geneli üzerinde on dakika bir konuşuyoruz ve
Hükûmet sıraları her zaman olduğu gibi ilgi göstermiyor ve bu kanun hükmünde
kararnameleri “Nasıl olsa Bakanlar Kurulu çıkarmış, Mecliste tartışmadan
geçelim.” gibi bir yaklaşım var. Oysaki Anayasa bunu demiyor. Anayasa diyor ki:
Asıl kanun koyucu, Türkiye Büyük Millet Meclisidir. Kanun hükmünde kararname
çıkarma yetkisi ve OHAL geçicidir, istisnaidir. Kanun koyma yetkisi olan Meclis
bunu mutlaka görüşmeli, tartışmalı; ne getiriyor, ne götürüyor; hangisi
Anayasa’ya uygun, hangisi aykırı, mağduriyetleri nedir? Bunu çok çok önemsediği
için bir tahdit koyuyor, bir süre sınırı koyuyor. Bu süreye uyulmadığı gibi,
burada yapılan tartışmalar da Anayasa’nın emrettiği kurallara göre yapılmıyor.
Peki,
biz burada ne yapıyoruz? Demin bir tane kanun hükmünde kararname geçti. Daha
önce 5 tane gelmişti, şimdi 25 tanesine öncelik verildi. Burada bu usulen el
kaldırıp indirmeyle kabul edilen kanun hükmünde kararnameler nelere yol açacak?
Nelere yol açtı, olan oldu şimdiye kadar? Yüzbinlerce ihraç, yüzbinlerce kamu
emekçisinin sosyal idamına imza atıldı. İnsanlar adı konulmadan ekonomik
yoksunluğa, yoksulluğa, işsizliğe ve üstüne üstlük dayanaksız bir şekilde
mahkûm edildi. Buna yargı yolu kapalı. 
OHAL
Komisyonu kuruldu, Başbakan garip bir şekilde, herkes hukuk bilmiyor gibi
-kendisi bilmiyor herhâlde- diyor ki: “OHAL Komisyonuyla yargı yolunu açtık.”
Ey Başbakan, sen OHAL’le, KHK’yle yargı yolunu kapattın, OHAL Komisyonuyla da
yargı yolunu kapatıyorsun, açmıyorsun. Şimdi, aynen KHK’ler gibi… KHK’ler
buradan geçince tek bir esprisi var, sonucu var, artık kanun yolu açılacak yani
KHK mağduru yurttaşlar yargıya gidebilecekler. Sadece KHK olduğu zaman yargıya
gidemiyor. Peki, hangi yargıya gidecek? İhraç edilen, işsiz kalan, derneği
kapatılan, vakfı kapatılan, tutuklanan, işkenceye uğrayan, teşhir edilen yüz
binlerce insan ve etkilenen milyonlarca insan hangi yargıya gidecek? KHK’lerle
içi boşaltılan, askıya alınan kanunlarla kurulan yargıya gidecek. Kararları
tanınmayan yargıya gidecek. Anayasa Mahkemesine gidecek. Anayasa Mahkemesinin
bir hükmü var mı bu ülkede? “Kaldı.” diyebilecek olan var mı? Bence yok. Şahin
Alpay ve Mehmet Altan dosyası… Hâlâ tutukluluğa itirazlar reddediliyor. Anayasa
Mahkemesi derhâl tahliye konusunda karar verdi ama yerel mahkeme, hiçbir hakkı
olmadığı hâlde kendi yetkisini aşarak, Hükûmete yaslanarak Anayasa Mahkemesine
kafa tutuyor. Şimdi, bu yargıya biz “tarafsız ve bağımsız” der miyiz? Diyemeyiz
tabii ki. Başbakan Yardımcısı Sayın Bozdağ çıkıp dedi ki: Alpay ve Altan
kararında Anayasa Mahkemesi yetkisini aşmıştır, esasa girmiştir. Ey Sayın
Bozdağ, daha önce Demirtaş dosyasında Anayasa Mahkemesi onlarca sayfa içeriğe
girdi, esasa girdi, yerel mahkemelere talimat verdi, o zaman niye destekledin,
niye karşı çıkmadın esasa girdin diye? Demek ki “Anayasa Mahkemesi kendi
talimatlarımı yerine getirirse kararlarına uyarım, getirmezse uymam.” keyfiyeti
var. 
İşte, bu nedenle, bu kanun hükmünde kararnamelerin bugün
burada görüşülmesinin, daha doğrusu, görüşülmüş gibi yapılmasının Halkların
Demokratik Partisi olarak bizim için hiçbir kıymetiharbiyesi yoktur. Biz OHAL'e
de karşıyız, kanun hükmünde kararnamelerin tümüne de karşıyız. Hepsinin
behemehâl geri çekilmesi gerekiyor. 
Bu kanun hükmünde kararnameler, hukuk devleti ilkesini
askıya almıştır, yargı tarafsızlığını ve bağımsızlığını yok etmiştir. Kişi
özgürlüğü ve güvenliği tarihe karışmıştır. İşkence, günlük sistematik bir rutin
hâline dönüşmüştür. Siyasi saiklerle yapılan operasyonlar rutinleşmiştir. Emir
ve talimatlarıyla ve çıkardıkları kararnamelerle hayatın, toplum yaşamının her
alanına müdahale etme yetkisini kendinde gören bir iktidarla karşı karşıyayız.
Buna “faşizm” diyorlar, buna “diktatörlük” diyorlar, biz de böyle söylüyoruz
ama biz söyledikçe birileri diyor ki: “Hayır efendim, biz demokrasiye
bağlıyız.” “Demokrasiye bağlıyız.” demekle demokrasiye bağlı olunmuyor.
Demokrasiye bağlı olmak, gereğini yapmakla ilgilidir.
Şu
anda Hükûmet -yani sonraki, bugün zaman kalmadı, bunu arkadaşlarım
değerlendirmiştir- bu sefer savaş karşıtlığını suç hâline getirdi. Böyle bir
şey yok, dünyada yok. Bugün -bilmiyorum Sayın Aktay burada mı- Sayın Aktay bir
açıklamasında savaş karşıtlığının iki yüzlü, sahtekâr ve tutarsız bir duruş
olduğunu söylüyor. Biz aynı şeyi savaş yanlılığı için söylüyoruz. Savaş
karşıtlığı, Birleşmiş Milletler ilkesidir, insanlık ailesinin vardığı noktadır
barış savunuculuğu. Barış içinde yaşama hakkı, en ulvi haklardan biridir ve
bunu yerine getirmesi gereken bu sorumluluk da devletindir. Biz savaşı
kutsayanlar değiliz, biz barış içinde yaşamı savunan bir partiyiz ve bu konudaki
ilkeselliğimiz her yerde devam ediyor. 
ALİM
TUNÇ (Uşak) – Belli oluyor. Hendekleri savunuyorsunuz.
MERAL
DANIŞ BEŞTAŞ (Devamla) – Dün utanç verici bir şekilde Türk Tabipleri Birliğinin
Merkez Konseyi üyeleri alındı. Ne demişler biliyor musunuz? “Her çatışma, her
savaş fiziksel, ruhsal, sosyal ve çevresel sağlık açısından onarılmaz sorunlara
yol açacak büyük bir insani dramı da beraberinde getirir. Türk Tabipleri
Birliği.” Biz bu sözlerin altına imza atmayacak insan bilmiyoruz aslında. Her
insan bu sözlerin altına imza atar. Bugün öyle bir aşamaya geldi ki hayat
kurtaran, hepimizin canının emanet edildiği doktorlar savaş karşıtı diye “vatan
haini” ilan ediliyor. Bu, Hükûmetin geldiği açmazın, geldiği çıkmazın artık
bütün dünyaya ilan edilmesidir. Tabiplerin düşüncesi ne olursa olsun, hangi
siyasi partiye taraf olurlarsa olsunlar…
(Mikrofon
otomatik cihaz tarafından kapatıldı) 
MERAL
DANIŞ BEŞTAŞ (Devamla) – Sayın Başkan, toparlayabilir miyim?
BAŞKAN
– Buyurun, tamamlayın lütfen.
MERAL
DANIŞ BEŞTAŞ (Devamla) – Biz bunun AKP iktidarının politikalarını desteklemeyen
herkes için ilan edilen bir tutum olduğunu biliyoruz. Gerçekten haberler savaş
bülteni olarak çıkıyor ama çocuklarımız, gençlerimiz, insanlar bu savaşta can
veriyor. Bu savaşı destekleyenler, o ölümlere, o bebelerin bombalanmasına da
“evet” diyor. Bu konuda artık daha fazla manipülasyona ihtiyaç yok. Türk
Tabipleri Birliği olsun, buna karşı olan diğer sivil toplum örgütleri,
demokratik muhalefet aslında yarın hepimizin, önünde eğileceği bir olgunlukta
ve basirettedirler. Bu nedenle yarını düşünerek savaş yanlılığını bu kadar
abartmayın, sonra pişman olursunuz, toplumun yüzüne bakamazsınız diyorum.
Teşekkür
ediyorum. (HDP sıralarından alkışlar) 
SELAHATTİN
MİNSOLMAZ (Kırklareli) – Savaş altı yıldır sürüyor. Türk Tabipleri Birliği
şimdi mi açıklama yapıyor?
BAŞKAN
– Teşekkür ederiz Sayın Beştaş.
Birleşime
beş dakika ara veriyorum. 
Kapanma Saati: 17.48
BEŞİNCİ OTURUM
Açılma Saati: 18.03
BAŞKAN:
Başkan Vekili Pervin BULDAN
KÂTİP ÜYELER: Sema KIRCI (Balıkesir), Fehmi KÜPÇÜ (Bolu)
-----0-----
BAŞKAN
– Türkiye Büyük Millet Meclisinin 53’üncü Birleşiminin Beşinci Oturumunu
açıyorum. 
450
sıra sayılı Kanun Hükmünde Kararname’nin görüşmelerine devam ediyoruz. 
Komisyon
ve Hükûmet yerinde. 
Kanun
hükmünde kararnamenin tümü üzerinde Cumhuriyet Halk Partisi Grubu adına
İstanbul Milletvekili Sayın Dursun Çiçek konuşacak.
Buyurun.
(CHP sıralarından alkışlar) 
CHP
GRUBU ADINA DURSUN ÇİÇEK (İstanbul) – Sayın Başkan, değerli milletvekilleri;
yüce Meclisi sevgi ve saygıyla selamlıyorum.
Tabii,
kanun hükmünde kararnamelerin büyük çoğunluğunun Silahlı Kuvvetlere yönelik,
güvenlik kuvvetlerine yönelik düzenlemeler olduğunu biliyoruz ama bunların
çoğunun OHAL kapsamında Meclisten alınan yetkiyle ilişkili olmadığını da hepimiz
biliyoruz. 
Türk
Silahlı Kuvvetlerinin bir asırlık emir komuta sistemini, eğitim kurumlarını,
askerî sağlık birimlerini, Silahlı Kuvvetlere dahi sormadan, komisyonlara
getirmeden, uzmanlara danışmadan, kararnamelerle değiştirdiniz. Şimdi de aynı
Silahlı Kuvvetlerden, önce Fırat Kalkanı Harekâtı, sonra da Zeytin Dalı
Harekâtı kapsamında yurt savunması için, terörle mücadele için başarı
istiyoruz, görev istiyoruz. Tabii ki bu görevi yapacaklar, bu görevi başarıyla
yapıp memleketimize, ülkemize dönecekler. Ancak, bir öz eleştiri yapmamız
lazım. Şimdi, kuvvet komutanları Genelkurmay Başkanıyla beraber bölgede
dolaşıyorlar. Bu kuvvet komutanlarını Genelkurmay Başkanından ayırıp Millî
Savunma Bakanına bağlamak için neler yaptınız ama alandaki uygulamaya baktığımızda
bunun mümkün olmadığını hepimiz gördük. İnşallah bu hatadan dönersiniz,
Genelkurmay ile kuvvet komutanları arasındaki ilişkileri, emir komuta birliğini
tekrar sağlarsınız yoksa biz iktidara geldiğimizde, askerî okullar dâhil,
sağlık birimleri dâhil, emir komuta birliği dâhil, Türkiye’nin bir asırlık
cumhuriyet tecrübesini yine yasalarla geri taşıyacağız, geri alacağız. 
Şimdi,
askerî liseleri kapattık. Bunun bir temeli olabilir, o yaşta gençlerin askerî
disiplin altında, silah altında olmasını bilimsel olarak tartışabiliriz ancak
önce bunları kapatıp sonra bu tesislerin, bu asırlık kurumların ne olacağına
karar verme aşamasında tekrar harp okullarının hazırlık sınıfı olarak açılması,
bir noktada, yanlış atılmış adımdan geri dönmektir. Biz bunun devamını
istiyoruz; askerî okulların, harp okullarının, askerî liselerin tekrar
açılmasını istiyoruz. Bunu da siz açmazsanız, biz milletimize, Silahlı
Kuvvetlerimize, ordumuza söz verdik, iktidara geldiğimizde bu okulları, bu yüz
yıllık, asırlık okulları, eğitim kurumlarını tekrar cumhuriyete kazandıracağız.

Tabii,
bu okulları kapatırken burada eğitim gören, milyonlarca lira eğitim masrafı
yaptığımız, umut dağıttığımız bu gençleri fişledik “Sizi FETÖ mensubu insanlar
seçti.” diye ellerine birer kâğıt parçası verdik ve üstüne de “Kanun hükmünde
kararnameyle atılmıştır.” diye bir de suçladık. Bu gençler, 30-40 bin genç şu
an mağdur durumda; ailelerinin eline bakıyorlar, üniformalarını ve umutlarını
geri istiyorlar. Ancak defalarca başvurmamıza rağmen, Sayın Bakan dâhil, bütün
yetkililerle görüşmemize rağmen “Bunların yüzde 90’ı FETÖ’cü, yüzde 10’u için
de bu işe biz girmeyiz.” diyorlar. Şimdi, yeni harp okulu öğrenci adayları,
uzman adayları, astsubay adayları alınıyor. Onlara uygulanan sistem neyse,
onlara uygulanan soruşturma usulleri neyse bu gençlere de uygulayın, bunlar
göreve hazır. Silahlı Kuvvetlerin en önemli ihtiyacı, genç, eğitimli, azimli
personel ihtiyacı. Bunlar göreve hazır. Bunlar için de, yeni alınan adaylar
gibi, bütün süreçleri yapalım. Bu gençleri, FETÖ’cüler ile masumları
birbirinden ayıralım ve Silahlı Kuvvetlere kazandıralım. Bu gençlere tekrar
üniformalarını ve umutlarını geri verelim. 
Bu
konuyu Anayasa Mahkemesine taşıdık. İdari yargıda hak arayanlar var. Ama bütün
bunlar gecikeceği için mağduriyet çok daha artacaktır. Tek istedikleri güvenlik
soruşturması. Yeni alınan askerî öğrencilere neler uygulanıyorsa, bütün
testlerden, soruşturmalardan geçmeye hazır olan bu gençlerin çığlığına ses
verelim. 
Tabii,
bunları, harp okullarını Millî Savunma Üniversitesi adı altında birleştirdik.
Harp okullarının birleştirilmesi ortak bir üslup ve dil kullanılması açısından
faydalı olabilir ancak bunları esas personel ihtiyacı açısından kuvvet
komutanlıklarından koparmak aslında sisteme büyük zarar vermektedir.
Dolayısıyla eğitim yönünden, en azından eğitim müfredatları yönünden kuvvet
komutanlıklarının kuvvet harp akademilerine bağlantısının tekrar kurulması
lazım. Bu da önümüzdeki süreçte büyük bir zafiyet yaratacaktır. Bu ilişkinin
kurulması için de önce Savunma Bakanlığını, sonra da iktidarı göreve davet
ediyoruz.
Askerî
hastaneler… Zaten Silahlı Kuvvetler bundan on beş yıl önce bütün askerî
tesisleri “Sağlık Komutanlığı” diye bir komutanlıkta birleştirmişti. Şimdi, bu
komutanlığı Genelkurmaydan alıp Millî Savunma Bakanlığına bağlamak yerine bunu
Sağlık Bakanlığına dağıtmak ve Sağlık Bakanlığının, sıradan, herkese hizmet
veren ünitesi hâline getirmek, özellikle terörle mücadele eden, bu zor
coğrafyada ülkenin güvenliğini sağlayan askerlere, güvenlik kuvvetlerine, hatta
yurt dışından gelen itibarlı misafirlerin tedavi olduğu GATA’yı düşünürsek,
hepsine, tarihimize bir ihanettir. Dolayısıyla bu da yanlış karardır, bunun da
bir an önce düzeltilmesi lazım. Burada yetişmiş uzman hekimlerin hepsi sivil
hastanelere geçmiştir, istifa etmiştir. Bu kayıpların bir an önce karşılanması
gerekiyor. 
Şimdi,
tayin terfiyi Millî Savunma Bakanlığına bağladık. Sicil üstü değerlendirmeyi
askerler, tayin terfiyi Bakanlık yapıyor. İki başlı bir ordu yarattık, iki
başlı bir güvenlik kuvvetleri yarattık. Sahil Güvenlik ile Jandarmayı Silahlı
Kuvvetlerden kopardık. Niye? Darbe yapmasın diye. Darbe yapan, darbeye kalkışan
hainler kim? Emir komuta birliği yok, Silahlı Kuvvetlerle ilgisi yok. Yıllardır
siyasi iktidarların göz yumması sonucu, destek vermesi sonucu orduya sızmış,
devletin kurumlarına sızmış bu hainleri bu şekilde önlemek mümkün değildir.
Yarın, aynı yöntemleri kullanırsak başka bir örgüt aynı suçları işleyecek ve
millî iradeye karşı, millî orduya karşı kalkışma içine girecektir. Dolayısıyla
teşhisi iyi koymamız lazım. Bu iki başlılığı da ordudan kaldırmamız gerekiyor. 
Özlük
hakları… Tabii, yargıçlara özlük hakları konusunda çok iyi bir iyileştirme
yapıldı. Bunu takdirle karşılıyoruz çünkü devletin temel kurumu yargı ayağa
kalkmalı, cumhuriyetin kurumu hâline gelmeli, hak ve adalet dağıtır hâle
gelmeli, iktidarın baskısından kurtulmalı. Aynı şeyi güvenlik kuvvetleri için
de talep ediyoruz. Şimdi “Git, Afrin’de, Irak’ta, Suriye’de çarpış, şehit ol,
ülkenin güvenliğini sağla.” diyoruz ama geride kalan çocuklarına, ailesine
maddi olarak yeterli bir hayat seviyesi sağlayacak bir geliri bu gençlerimize,
bu vatansever evlatlarımıza fazla görüyoruz. Daha önce de söyledik, tekrar
söylüyorum: Bakanlığı, iktidarı, güvenlik kuvvetlerinin özlük haklarını
iyileştirmeye davet ediyorum, bir kez daha davet ediyorum. Yoksa bu gençlerin
vebali iktidarın boynunadır. 
Şimdi,
şehitlerimiz var, gazilerimiz var; gönül istiyor ki hiç olmasın, hiç gelmesin.
Ancak bunların, parça parça getirilen, ihtiyaca göre getirilen yasalarla ayrı
ayrı düzenlendiğini biliyoruz. Eşitlik yok, bunlar arasında farklılıklar var,
büyük sıkıntılar var. Her gün onlarca şehit ve gazi yakınıyla görüşüyoruz.
Eğitimleri uygun olmadığı için vasıflarına, onurlarına uygun olmayan görevlerde
kullanılıyorlar. Bu konuda Cumhuriyet Halk Partisinin Meclis Başkanlığına
sunduğu tek temel yasayı bir an önce Meclise getirip yasalaştırmak için
muhalefet olarak hazırız. İktidarın bu konuda samimi desteğini bekliyoruz.
Türk
Silahlı Kuvvetleri dışarıda, özellikle peşmergeyle Kuzey Irak’ta yıllarca
operasyon yaptı ama biz peşmergenin adını hiç devlet televizyonlarında
Cumhurbaşkanının ağzından duymadık. Aynı şeyi biz Kıbrıs’ta, Barış Harekâtı’nda
mücahitlerle yaptık; Anadolu’da, güneydoğuda korucularla yapıyoruz ama burada
önde olan, ismi yâd edilen hep Mehmetçik’tir, hep güvenlik kuvvetleridir,
askerimizdir, polisimizdir. Şimdi Suriye’de bunun hilafına Özgür Suriye
Ordusunu ön plana çıkarmak, Mehmetçik’i geri plana atmak aslında etik de
değildir, tarihî birikimlerimize de uygun değildir. O açıdan, ÖSO ile
Mehmetçik’in tartışma ortamına çekilmesi iktidarın bu konudaki yanlışlarından
kaynaklanmıştır.
(Mikrofon
otomatik cihaz tarafından kapatıldı)
DURSUN
ÇİÇEK (Devamla) – Bu konuyu yanlış buluyoruz ve düzeltilmesini istiyoruz.
Meclisi
sevgiyle saygıyla selamlıyorum. (CHP sıralarından alkışlar)
BAŞKAN
– Teşekkür ederiz Sayın Çiçek.
Sayın
milletvekilleri, kanun hükmünde kararnamenin tümü üzerindeki görüşmeler
tamamlanmıştır.
Maddelerine
geçilmesini oylarınıza sunuyorum: Kabul edenler… Kabul etmeyenler… Kabul
edilmiştir.
Şimdi
birinci bölümün görüşmelerine başlıyoruz. 
Birinci
bölüm 1 ila 28’inci maddeleri kapsamaktadır.
1’inci
maddeyi oylarınıza sunuyorum: Kabul edenler… Kabul etmeyenler… Kabul
edilmiştir.
2’nci
maddeyi oylarınıza sunuyorum: Kabul edenler… Kabul etmeyenler… Kabul edilmiştir.
3’üncü
maddeyi oylarınıza sunuyorum: Kabul edenler… Kabul etmeyenler… Kabul
edilmiştir.
4’üncü
maddeyi oylarınıza sunuyorum: Kabul edenler… Kabul etmeyenler… Kabul
edilmiştir.
5’inci
maddeyi oylarınıza sunuyorum: Kabul edenler… Kabul etmeyenler… Kabul
edilmiştir.
6’ncı
maddeyi oylarınıza sunuyorum: Kabul edenler… Kabul etmeyenler… Kabul
edilmiştir.
7’nci
maddeyi oylarınıza sunuyorum: Kabul edenler… Kabul etmeyenler… Kabul
edilmiştir.
8’inci
maddeyi oylarınıza sunuyorum: Kabul edenler… Kabul etmeyenler… Kabul
edilmiştir.
9’uncu
maddeyi oylarınıza sunuyorum: Kabul edenler… Kabul etmeyenler… Kabul
edilmiştir.
10’uncu
maddeyi oylarınıza sunuyorum: Kabul edenler… Kabul etmeyenler… Kabul
edilmiştir.
11’inci
maddeyi oylarınıza sunuyorum: Kabul edenler… Kabul etmeyenler… Kabul
edilmiştir.
12’nci
maddeyi oylarınıza sunuyorum: Kabul edenler… Kabul etmeyenler… Kabul
edilmiştir.
13’üncü
maddeyi oylarınıza sunuyorum: Kabul edenler… Kabul etmeyenler… Kabul
edilmiştir.
14’üncü
maddeyi oylarınıza sunuyorum: Kabul edenler… Kabul etmeyenler… Kabul
edilmiştir.
15’inci
maddeyi oylarınıza sunuyorum: Kabul edenler… Kabul etmeyenler… Kabul
edilmiştir.
16’ncı
maddeyi oylarınıza sunuyorum: Kabul edenler… Kabul etmeyenler… Kabul
edilmiştir.
17’nci
maddeyi oylarınıza sunuyorum: Kabul edenler… Kabul etmeyenler… Kabul
edilmiştir.
18’inci
maddeyi oylarınıza sunuyorum: Kabul edenler… Kabul etmeyenler… Kabul
edilmiştir.
19’uncu
maddeyi oylarınıza sunuyorum: Kabul edenler… Kabul etmeyenler… Kabul
edilmiştir.
20’nci
maddeyi oylarınıza sunuyorum: Kabul edenler… Kabul etmeyenler… Kabul
edilmiştir.
21’inci
maddeyi oylarınıza sunuyorum: Kabul edenler… Kabul etmeyenler… Kabul
edilmiştir.
22’nci
maddeyi oylarınıza sunuyorum: Kabul edenler… Kabul etmeyenler… Kabul
edilmiştir.
23’üncü
maddeyi oylarınıza sunuyorum: Kabul edenler… Kabul etmeyenler… Kabul
edilmiştir.
24’üncü
maddeyi oylarınıza sunuyorum: Kabul edenler… Kabul etmeyenler… Kabul
edilmiştir.
25’inci
maddeyi oylarınıza sunuyorum: Kabul edenler… Kabul etmeyenler… Kabul
edilmiştir.
26’ncı
maddeyi oylarınıza sunuyorum: Kabul edenler… Kabul etmeyenler… Kabul
edilmiştir.
27’nci
maddeyi oylarınıza sunuyorum: Kabul edenler… Kabul etmeyenler… Kabul
edilmiştir.
28’inci
maddeyi oylarınıza sunuyorum: Kabul edenler… Kabul etmeyenler… Kabul edilmiştir.
Birinci
bölümde yer alan maddelerin oylamaları tamamlanmıştır.
Şimdi
ikinci bölümün görüşmelerine başlıyoruz. 
İkinci
bölüm 46’ncı maddeye bağlı geçici madde 42, geçici madde 43 ve geçici madde 44
ile 51’inci maddeye bağlı ek geçici madde 95 ve ek geçici madde 96 dâhil 29 ila
52’nci maddeleri kapsamaktadır. 
İkinci
bölümde yer alan maddeleri, varsa o madde üzerindeki önerge işlemlerini
yaptıktan sonra ayrı ayrı oylarınıza sunacağım.
29’uncu
maddeyi oylarınıza sunuyorum: Kabul edenler… Kabul etmeyenler… Kabul
edilmiştir.
30’uncu
madde üzerinde bir önerge vardır, okutuyorum:
Türkiye Büyük Millet Meclisi Başkanlığına
Görüşülmekte
olan 450 sıra sayılı Olağanüstü Hal Kapsamında Milli Savunma ile İlgili Bazı
Düzenlemeler Yapılması Hakkında Kanun Hükmünde Kararname’nin 30’uncu maddesinde
yer alan “20 yılı” ibaresinin “8 yılı” şeklinde değiştirilmesini arz ve teklif
ederiz.
 Mehmet
Muş Mehmet Doğan Kubat İbrahim
Halil Yıldız
 İstanbul İstanbul Şanlıurfa
 Kerem
Ali Sürekli Necip Kalkan Erdoğan
Özegen
 İzmir İzmir Niğde
BAŞKAN
– Komisyon önergeye katılıyor mu?
MİLLÎ
SAVUNMA KOMİSYONU BAŞKANI YUSUF BEYAZIT (Tokat) – Takdire bırakıyoruz Sayın
Başkanım.
BAŞKAN
– Hükûmet katılıyor mu?
GENÇLİK
VE SPOR BAKANI OSMAN AŞKIN BAK (Rize) – Katılıyoruz Sayın Başkanım.
BAŞKAN
– Gerekçeyi okutuyorum:
Gerekçe:
694
sayılı Kanun Hükmünde Kararname’nin 33’üncü maddesiyle yapılan ibare
değişikliği metne yansıtılmaktadır.
BAŞKAN
– Önergeyi oylarınıza sunuyorum: Kabul edenler… Kabul etmeyenler… Kabul
edilmiştir.
Kabul
edilen önerge doğrultusunda maddeyi oylarınıza sunuyorum: Kabul edenler… Kabul
etmeyenler… Kabul edilmiştir. 
31’inci
maddeyi oylarınıza sunuyorum: Kabul edenler… Kabul etmeyenler… Kabul
edilmiştir. 
32’nci
maddeyi oylarınıza sunuyorum: Kabul edenler… Kabul etmeyenler… Kabul edilmiştir.

33’üncü
maddeyi oylarınıza sunuyorum: Kabul edenler… Kabul etmeyenler… Kabul
edilmiştir. 
34’üncü
maddeyi oylarınıza sunuyorum: Kabul edenler… Kabul etmeyenler… Kabul
edilmiştir. 
35’inci
maddeyi oylarınıza sunuyorum: Kabul edenler… Kabul etmeyenler… Kabul
edilmiştir. 
36’ncı
maddeyi oylarınıza sunuyorum: Kabul edenler… Kabul etmeyenler… Kabul
edilmiştir. 
37’nci
maddeyi oylarınıza sunuyorum: Kabul edenler… Kabul etmeyenler… Kabul
edilmiştir. 
38’inci
maddeyi oylarınıza sunuyorum: Kabul edenler… Kabul etmeyenler… Kabul
edilmiştir. 
39’uncu
maddeyi oylarınıza sunuyorum: Kabul edenler… Kabul etmeyenler… Kabul
edilmiştir. 
40’ıncı
maddeyi oylarınıza sunuyorum: Kabul edenler… Kabul etmeyenler… Kabul
edilmiştir. 
41’inci
maddeyi oylarınıza sunuyorum: Kabul edenler… Kabul etmeyenler… Kabul
edilmiştir. 
42’nci
maddeyi oylarınıza sunuyorum: Kabul edenler… Kabul etmeyenler… Kabul
edilmiştir. 
43’üncü
maddeyi oylarınıza sunuyorum: Kabul edenler… Kabul etmeyenler… Kabul
edilmiştir. 
44’üncü
maddeyi oylarınıza sunuyorum: Kabul edenler... Kabul etmeyenler... Kabul
edilmiştir.
45’inci
maddeyi oylarınıza sunuyorum: Kabul edenler... Kabul etmeyenler... Kabul
edilmiştir.
Madde
46’ya bağlı geçici madde 42’yi oylarınıza sunuyorum: Kabul edenler... Kabul etmeyenler...
Kabul edilmiştir.
Madde
46’ya bağlı geçici madde 43 üzerinde bir önerge vardır, okutuyorum:
Türkiye Büyük Millet Meclisi Başkanlığına
Görüşülmekte
olan 450 sıra sayılı Olağanüstü Hal Kapsamında Milli Savunma ile İlgili Bazı
Düzenlemeler Yapılması Hakkında Kanun Hükmünde Kararname’nin 46’ncı maddesine
bağlı geçici 43’üncü maddede yer alan “10 saati” ibaresinin “20 saati” şeklinde
değiştirilmesini az ve teklif ederiz.
 Mehmet
Muş Mehmet Doğan Kubat İbrahim
Halil Yıldız
 İstanbul İstanbul Şanlıurfa
 Erdoğan
Özegen Necip Kalkan Kerem
Ali Sürekli
 Niğde İzmir İzmir
BAŞKAN
– Komisyon önergeye katılıyor mu?
MİLLÎ
SAVUNMA KOMİSYONU BAŞKANI YUSUF BEYAZIT (Tokat) – Takdire bırakıyoruz Sayın
Başkan.
BAŞKAN
– Hükûmet katılıyor mu?
GENÇLİK
VE SPOR BAKANI OSMAN AŞKIN BAK (Rize) – Katılıyoruz Sayın Başkan.
BAŞKAN
– Gerekçeyi okutuyorum:
Gerekçe:
694
sayılı Kanun Hükmünde Kararname’nin 35’inci maddesiyle yapılan ibare
değişikliği metne yansıtılmaktadır.
BAŞKAN
– Önergeyi oylarınıza sunuyorum: Kabul edenler... Kabul etmeyenler... Kabul
edilmiştir.
Kabul
edilen önerge doğrultusunda madde 46’ya bağlı geçici madde 43’ü oylarınıza
sunuyorum: Kabul edenler... Kabul etmeyenler... Kabul edilmiştir.
Madde
46’ya bağlı geçici madde 44’ü oylarınıza sunuyorum: Kabul edenler... Kabul
etmeyenler... Kabul edilmiştir.
47’nci
maddeyi oylarınıza sunuyorum: Kabul edenler... Kabul etmeyenler... Kabul
edilmiştir.
48’inci
maddeyi oylarınıza sunuyorum: Kabul edenler... Kabul etmeyenler... Kabul
edilmiştir.
49’uncu
maddeyi oylarınıza sunuyorum: Kabul edenler... Kabul etmeyenler... Kabul
edilmiştir.
50’nci
maddeyi oylarınıza sunuyorum: Kabul edenler... Kabul etmeyenler... Kabul
edilmiştir.
Madde
51’e bağlı ek geçici madde 95’i oylarınıza sunuyorum: Kabul edenler... Kabul
etmeyenler... Kabul edilmiştir.
Madde
51’e bağlı ek geçici madde 96’yı oylarınıza sunuyorum: Kabul edenler... Kabul
etmeyenler... Kabul edilmiştir.
52’nci
maddeyi oylarınıza sunuyorum: Kabul edenler... Kabul etmeyenler... Kabul
edilmiştir.
İkinci
bölümde yer alan maddelerin oylamaları tamamlanmıştır.
Şimdi
üçüncü bölümün görüşmelerine başlıyoruz.
Üçüncü
bölüm 53 ila 72’nci maddeleri kapsamaktadır.
Üçüncü
bölümde yer alan maddeleri, varsa o madde üzerindeki önerge işlemlerini
yaptıktan sonra ayrı ayrı oylarınıza sunacağım.
53’üncü
madde üzerinde bir adet önerge vardır, okutuyorum:
Türkiye Büyük Millet Meclisi Başkanlığına
Görüşülmekte
olan 450 sıra sayılı Olağanüstü Hal Kapsamında Milli Savunma ile İlgili Bazı
Düzenlemeler Yapılması Hakkında Kanun Hükmünde Kararname’nin 53’üncü maddesiyle
2629 sayılı Kanun’un 7’nci maddesinin (d) fıkrasına eklenen bendin numarasının
“(3)” şeklinde değiştirilmesini arz ve teklif ederiz. 
 Mehmet
Muş Mehmet Doğan Kubat İbrahim
Halil Yıldız
 İstanbul İstanbul Şanlıurfa
 Erdoğan
Özegen Necip Kalkan Kerem
Ali Sürekli
 Niğde İzmir İzmir
BAŞKAN
– Komisyon önergeye katılıyor mu? 
MİLLÎ
SAVUNMA KOMİSYONU BAŞKANI YUSUF BEYAZIT (Tokat) – Takdire bırakıyoruz Sayın
Başkanım. 
BAŞKAN
– Hükûmet katılıyor mu?
GENÇLİK
VE SPOR BAKANI OSMAN AŞKIN BAK (Rize) – Katılıyoruz Sayın Başkanım. 
BAŞKAN
– Gerekçeyi okutuyorum:
Gerekçe:
Teselsülü
sağlamak amacıyla düzenleme yapılmaktadır. 
BAŞKAN
– Önergeyi oylarınıza sunuyorum: Kabul edenler… Kabul etmeyenler… Kabul
edilmiştir. 
Kabul
edilen önerge doğrultusunda 53’üncü maddeyi oylarınıza sunuyorum: Kabul
edenler… Kabul etmeyenler… Kabul edilmiştir. 
54’üncü
maddeyi oylarınıza sunuyorum: Kabul edenler… Kabul etmeyenler… Kabul
edilmiştir.
55’inci
maddeyi oylarınıza sunuyorum: Kabul edenler… Kabul etmeyenler… Kabul
edilmiştir.
56’ncı
maddeyi oylarınıza sunuyorum: Kabul edenler… Kabul etmeyenler… Kabul
edilmiştir.
57’nci
maddeyi oylarınıza sunuyorum: Kabul edenler… Kabul etmeyenler… Kabul
edilmiştir.
58’inci
maddeyi oylarınıza sunuyorum: Kabul edenler… Kabul etmeyenler… Kabul
edilmiştir.
59’uncu
maddeyi oylarınıza sunuyorum: Kabul edenler… Kabul etmeyenler… Kabul
edilmiştir.
60’ıncı
maddeyi oylarınıza sunuyorum: Kabul edenler… Kabul etmeyenler… Kabul
edilmiştir.
61’inci
maddeyi oylarınıza sunuyorum: Kabul edenler… Kabul etmeyenler… Kabul
edilmiştir.
62’nci
maddeyi oylarınıza sunuyorum: Kabul edenler… Kabul etmeyenler… Kabul
edilmiştir.
63’üncü
maddeyi oylarınıza sunuyorum: Kabul edenler… Kabul etmeyenler… Kabul
edilmiştir.
64’üncü
maddeyi oylarınıza sunuyorum: Kabul edenler… Kabul etmeyenler… Kabul
edilmiştir.
65’inci
maddeyi oylarınıza sunuyorum: Kabul edenler… Kabul etmeyenler… Kabul
edilmiştir.
66’ncı
maddeyi oylarınıza sunuyorum: Kabul edenler… Kabul etmeyenler… Kabul
edilmiştir.
67’nci
maddeyi oylarınıza sunuyorum: Kabul edenler… Kabul etmeyenler… Kabul
edilmiştir.
68’inci
maddeyi oylarınıza sunuyorum: Kabul edenler… Kabul etmeyenler… Kabul edilmiştir.
69’uncu
maddeyi oylarınıza sunuyorum: Kabul edenler… Kabul etmeyenler… Kabul
edilmiştir.
70’inci
maddeyi oylarınıza sunuyorum: Kabul edenler… Kabul etmeyenler… Kabul
edilmiştir.
71’inci
maddeyi oylarınıza sunuyorum: Kabul edenler… Kabul etmeyenler… Kabul
edilmiştir.
72’nci
madde üzerinde bir adet önerge vardır, okutuyorum: 
Türkiye Büyük Millet Meclisi Başkanlığına
Görüşülmekte
olan 450 sıra sayılı Olağanüstü Hal Kapsamında Milli Savunma ile İlgili Bazı
Düzenlemeler Yapılması Hakkında Kanun Hükmünde Kararname’nin 72’nci maddesinin
metinden çıkarılmasını arz ve teklif ederiz. 
 Mehmet
Muş Mehmet Doğan Kubat Erdoğan
Özegen
 İstanbul İstanbul Niğde
 Necip
Kalkan Kerem Ali Sürekli İbrahim
Halil Yıldız
 İzmir
 İzmir Şanlıurfa
BAŞKAN
– Komisyon önergeye katılıyor mu?
MİLLÎ
SAVUNMA KOMİSYONU BAŞKANI YUSUF BEYAZIT (Tokat) – Takdire bırakıyoruz Sayın
Başkan. 
BAŞKAN
– Hükûmet katılıyor mu? 
GENÇLİK
VE SPOR BAKANI OSMAN AŞKIN BAK (Rize) – Katılıyoruz Sayın Başkan. 
BAŞKAN
– Gerekçeyi okutuyorum:
Gerekçe:
678
sayılı Kanun Hükmünde Kararname’nin 20’nci maddesi bu maddedeki eklemeyi de
içerecek şekilde kanunlaştığından, ihtiyaç kalmayan madde taslaktan
çıkarılmaktadır. 
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmiştir.
Madde
metinden çıkarılmıştır. 
Üçüncü
bölümde yer alan maddelerin oylamaları tamamlanmıştır. 
Şimdi
dördüncü bölümün görüşmelerine başlıyoruz. 
Dördüncü
bölüm 73 ila 100’üncü maddeleri kapsamaktadır. 
Dördüncü
bölümde yer alan maddeleri, varsa o madde üzerindeki önerge işlemlerini
yaptıktan sonra ayrı ayrı oylarınıza sunacağım. 
73’üncü
maddeyi oylarınıza sunuyorum: Kabul edenler… Kabul etmeyenler… Kabul
edilmiştir. 
74’üncü
maddede bir önerge vardır, okutuyorum:
Türkiye Büyük Millet Meclisi Başkanlığına
Görüşülmekte
olan 450 sıra sayılı Olağanüstü Hal Kapsamında Milli Savunma ile İlgili Bazı
Düzenlemeler Yapılması Hakkında Kanun Hükmünde Kararname’nin 74’üncü maddesinde
yer alan “sağlık sebebi hariç” ibaresinin “disiplin kurulları tarafından
verilen cezalar ve sağlık sebepleri hariç” şeklinde değiştirilmesini arz ve
teklif ederiz. 
 Mehmet
Muş Mehmet Doğan Kubat Erdoğan
Özegen
 İstanbul İstanbul Niğde
 Necip
Kalkan Kerem Ali Sürekli İbrahim
Halil Yıldız
 İzmir
 İzmir Şanlıurfa
BAŞKAN
– Komisyon önergeye katılıyor mu?
MİLLÎ
SAVUNMA KOMİSYONU BAŞKANI YUSUF BEYAZIT (Tokat) – Takdire bırakıyoruz Sayın
Başkanım. 
BAŞKAN
– Hükûmet katılıyor mu? 
GENÇLİK
VE SPOR BAKANI OSMAN AŞKIN BAK (Rize) – Katılıyoruz Sayın Başkan. 
BAŞKAN
– Gerekçeyi okutuyorum:
Gerekçe:
696
sayılı Kanun Hükmünde Kararname’nin 104’üncü maddesiyle yapılan değişiklik
metne yansıtılmaktadır. 
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmiştir.
Kabul
edilen önerge doğrultusunda maddeyi oylarınıza sunuyorum: Kabul edenler… Kabul
etmeyenler… Kabul edilmiştir. 
75’inci
maddeyi oylarınıza sunuyorum: Kabul edenler… Kabul etmeyenler… Kabul
edilmiştir. 
76’ncı
maddeyi oylarınıza sunuyorum: Kabul edenler… Kabul etmeyenler… Kabul
edilmiştir.
77’nci
maddeyi oylarınıza sunuyorum: Kabul edenler… Kabul etmeyenler… Kabul
edilmiştir. 
78’inci
maddeyi oylarınıza sunuyorum: Kabul edenler… Kabul etmeyenler… Kabul
edilmiştir. 
79’uncu
maddeyi oylarınıza sunuyorum: Kabul edenler… Kabul etmeyenler… Kabul
edilmiştir.
80’inci
maddeyi oylarınıza sunuyorum: Kabul edenler… Kabul etmeyenler… Kabul
edilmiştir.
81’inci
maddeyi oylarınıza sunuyorum: Kabul edenler… Kabul etmeyenler… Kabul
edilmiştir.
82’nci
maddeyi oylarınıza sunuyorum: Kabul edenler… Kabul etmeyenler… Kabul
edilmiştir.
83’üncü
maddeyi oylarınıza sunuyorum: Kabul edenler… Kabul etmeyenler… Kabul
edilmiştir.
84’üncü
maddeyi oylarınıza sunuyorum: Kabul edenler… Kabul etmeyenler… Kabul
edilmiştir.
85’inci
maddeyi oylarınıza sunuyorum: Kabul edenler… Kabul etmeyenler… Kabul
edilmiştir.
86’ncı
maddeyi oylarınıza sunuyorum: Kabul edenler… Kabul etmeyenler… Kabul
edilmiştir.
87’nci
maddeyi oylarınıza sunuyorum: Kabul edenler… Kabul etmeyenler… Kabul
edilmiştir.
88’inci
maddeyi oylarınıza sunuyorum: Kabul edenler… Kabul etmeyenler… Kabul
edilmiştir.
89’uncu
maddeyi oylarınıza sunuyorum: Kabul edenler… Kabul etmeyenler… Kabul
edilmiştir.
90’ıncı
maddeyi oylarınıza sunuyorum: Kabul edenler… Kabul etmeyenler… Kabul
edilmiştir.
91’inci
madde üzerinde bir önerge vardır, okutuyorum:
Türkiye Büyük Millet Meclisi Başkanlığına
Görüşülmekte
olan 450 sıra sayılı Olağanüstü Hal Kapsamında Milli Savunma ile İlgili Bazı
Düzenlemeler Yapılması Hakkında Kanun Hükmünde Kararname’nin 91’inci maddesinin
aşağıdaki şekilde değiştirilmesini arz ve teklif ederiz.
 Mehmet
Muş Erdoğan Özegen Necip
Kalkan
 İstanbul
 Niğde İzmir
 Mehmet
Doğan Kubat Kerem Ali Sürekli İbrahim
Halil Yıldız
 İstanbul İzmir Şanlıurfa
“MADDE
91- 6413 sayılı Kanunun 13 üncü maddesinin birinci fıkrasına aşağıdaki cümle
eklenmiş, aynı maddenin ikinci ve dördüncü fıkraları aşağıdaki şekilde ve
üçüncü fıkrasında yer alan “Genelkurmay Başkanının” ibaresi “Genelkurmay
Başkanı veya Milli Savunma Bakanının” şeklinde değiştirilmiştir.”
“Yükümlülük
veya sözleşme süresi sona ermeden Silahlı Kuvvetlerden ayırma cezası alan
personel, kalan yükümlülük veya sözleşme süresince Milli Savunma Bakanlığı
ve/veya Türk Silahlı Kuvvetleri nam ve hesabına verilen eğitimler, kurslar ve
seminerler sonucunda elde ettikleri diploma, sertifika, uzmanlık belgesi, kurs
bitirme belgesini kullanamazlar ve bunlara bağlı olarak herhangi bir meslek
icra edemezler.”
“(2)
Silahlı Kuvvetlerden ayırma cezası; Milli Savunma Bakanlığı ve kuvvet
komutanlıklarında oluşturulacak yüksek disiplin kurulları tarafından verilir.
Kararlar, ilgisine göre Milli Savunma Bakanı veya ilgili kuvvet komutanı onayı
ile yerine getirilir. General ve amiraller hakkında ise Genelkurmay
Başkanlığında teşkil edilecek yüksek disiplin kurulu tarafından verilir ve
yerine getirilir.”
"(4)
Kuvvet komutanlıklarında teşkil edilecek yüksek disiplin kurulları; kurmay
başkanının başkanlığında personel, istihbarat, harekât, lojistik ve genel plan
ve prensipler başkanları, tayin dairesi başkanı, hukuk hizmetleri başkanı veya
hukuk müşaviri ile yüksek disiplin kurulu işlemlerinin yürütülmesinden sorumlu
şube müdüründen oluşur. Genelkurmay Başkanlığı Yüksek Disiplin Kurulu; Genelkurmay
Başkanının başkanlığında kuvvet komutanları ile Genelkurmay İkinci Başkanı,
Genelkurmay Personel Başkanı ve Genelkurmay Hukuk Hizmetleri Başkanından
oluşur. Milli Savunma Bakanlığı merkez ve taşra teşkilatında görevli personel
hakkında karar vermek üzere teşkil edilecek Milli Savunma Bakanlığı Yüksek
Disiplin Kurulu; Milli Savunma Bakanlığı Müsteşarının başkanlığında personel ve
hukuk hizmetlerinden sorumlu müsteşar yardımcıları ile Personel Genel Müdürü ve
Hukuk Müşavirinden oluşur. Yüksek disiplin kurullarında kararlar oy çokluğu ile
alınır. Oylar dağılırsa, hakkında tahkikat yapılanın en çok aleyhinde olan oy,
çoğunluk elde edilinceye kadar kendisine daha yakın olan oya tabi olur.”
BAŞKAN
– Komisyon önergeye katılıyor mu?
MİLLÎ
SAVUNMA KOMİSYONU BAŞKANI YUSUF BEYAZIT (Tokat) – Takdire bırakıyoruz Sayın
Başkanım.
BAŞKAN
– Hükûmet katılıyor mu?
GENÇLİK
VE SPOR BAKANI OSMAN AŞKIN BAK (Rize) – Katılıyoruz Sayın Başkan.
BAŞKAN
– Gerekçeyi okutuyorum:
Gerekçe:
694
sayılı Kanun Hükmünde Kararname’nin 168 inci maddesi ve 696 Sayılı Kanun
Hükmünde Kararname’nin 114 üncü maddesiyle yapılan değişiklikler metne
yansıtılmaktadır.
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmiştir.
Kabul
edilen önerge doğrultusunda maddeyi oylarınıza sunuyorum: Kabul edenler… Kabul
etmeyenler… Kabul edilmiştir.
Madde
92’de bir adet önerge vardır, okutuyorum:
Türkiye Büyük Millet Meclisi Başkanlığına
Görüşülmekte
olan 450 sıra sayılı Olağanüstü Hal Kapsamında Milli Savunma ile İlgili Bazı
Düzenlemeler Yapılması Hakkında Kanun Hükmünde Kararname’nin 92’nci maddesinin
aşağıdaki şekilde değiştirilmesini arz ve teklif ederiz.
 Mehmet
Muş Mehmet Doğan Kubat İbrahim
Halil Yıldız
 İstanbul İstanbul Şanlıurfa
 Erdoğan
Özegen Necip Kalkan Kerem
Ali Sürekli
 Niğde İzmir İzmir
"MADDE
92- 6413 sayılı Kanunun 21 inci maddesinin birinci fıkrası aşağıdaki şekilde
değiştirilmiş ve aynı maddeye aşağıdaki fıkra eklenmiştir.
"(1)
Aşağıda belirtilen durumlar disiplinsizliği alışkanlık hâline getirme olarak
kabul edilir ve bu durumlarda sözleşmeli subay ve astsubaylar hariç subaylar ve
astsubaylar hakkında ayırma cezası verilebilir.
a)
En son alınan disiplin cezasının kesinleştiği tarihten geriye doğru son bir yıl
içinde onsekiz disiplin cezası puanı veya en az iki farklı disiplin amirinden
toplam oniki defa veya daha fazla disiplin cezası almak.
b)
En son alınan disiplin cezasının kesinleştiği tarihten geriye doğru son beş yıl
içinde otuzbeş disiplin cezası puanı veya en az iki farklı disiplin amirinden
toplam yirmibeş defa veya daha fazla disiplin cezası almak.”
"(3)
Disiplin ceza puanına bağlı olarak ayırma cezası verilmesi istemiyle gelen
dosyaların incelenmesi sonucunda yüksek disiplin kurulunca, cezaların usulüne
uygun verilmediğine veya ceza tayininde objektiflikten uzaklaşıldığına kanaat
getirilirse verilen cezaların tamamının veya bir kısmının kaldırılmasına yahut
personelin görev yerinin değiştirilmesine ve durumunun bir yıllık deneme süresi
sonunda yeniden incelenmesine karar verilir.”
BAŞKAN
– Komisyon önergeye katılıyor mu?
MİLLÎ
SAVUNMA KOMİSYONU BAŞKANI YUSUF BEYAZIT (Tokat) – Takdire bırakıyoruz Sayın
Başkanım.
BAŞKAN
– Hükûmet katılıyor mu?
GENÇLİK
VE SPOR BAKANI OSMAN AŞKIN BAK (Rize) – Katılıyoruz Sayın Başkanım.
BAŞKAN
– Gerekçeyi okutuyorum:
Gerekçe:
690
Sayılı Kanun Hükmünde Kararname’nin 14’üncü maddesiyle yapılan değişiklik metne
yansıtılmaktadır.
BAŞKAN
– Önergeyi oylarınıza sunuyorum: Kabul edenler… Kabul etmeyenler… Kabul
edilmiştir.
Kabul
edilen önerge doğrultusunda maddeyi oylarınıza sunuyorum: Kabul edenler… Kabul
etmeyenler… Kabul edilmiştir. 
93’üncü
maddeyi oylarınıza sunuyorum: Kabul edenler… Kabul etmeyenler… Kabul
edilmiştir. 
94’üncü
maddeyi oylarınıza sunuyorum: Kabul edenler… Kabul etmeyenler… Kabul
edilmiştir. 
95’inci
maddeyi oylarınıza sunuyorum: Kabul edenler… Kabul etmeyenler… Kabul
edilmiştir. 
96’ncı
maddeyi oylarınıza sunuyorum: Kabul edenler… Kabul etmeyenler… Kabul
edilmiştir. 
97’nci
maddeyi oylarınıza sunuyorum: Kabul edenler… Kabul etmeyenler… Kabul edilmiştir.

98’inci
maddeyi oylarınıza sunuyorum: Kabul edenler… Kabul etmeyenler… Kabul
edilmiştir. 
99’uncu
maddeyi oylarınıza sunuyorum: Kabul edenler… Kabul etmeyenler… Kabul
edilmiştir. 
100’üncü
maddeyi oylarınıza sunuyorum: Kabul edenler… Kabul etmeyenler… Kabul
edilmiştir.
MİLLÎ
SAVUNMA KOMİSYONU BAŞKANI YUSUF BEYAZIT (Tokat) – Sayın Başkan, redaksiyon için
söz talep ediyorum.
BAŞKAN
– Buyurun.
MİLLÎ
SAVUNMA KOMİSYONU BAŞKANI YUSUF BEYAZIT (Tokat) – Sayın Başkanım, görüşülmekte
olan 450 sıra sayılı Kanun Hükmünde Kararname Genel Kurulda kabul edilen
değişiklik önergeleriyle birlikte kanunlaşacağından, düzenlemenin adının
“Olağanüstü Hal Kapsamında Milli Savunmayla İlgili Bazı Düzenlemeler Yapılması
Hakkında Kanun Hükmünde Kararnamenin Değiştirilerek Kabul Edilmesine Dair
Kanun” şeklinde değiştirilmesine ayrıca metinde geçen ve görüştüğümüz kanun
hükmünde kararnameye atıfta bulunan “kanun hükmünde kararname” ibarelerinin
“kanun” olarak değiştirilmesine yönelik redaksiyon talebimiz vardır. 
Takdirlerinize
saygıyla arz ediyorum. 
BAŞKAN
– Teşekkür ederiz.
Talebiniz
kayıtlara geçmiştir. 
Redaksiyon
işlemi kanunun yazımı sırasında Başkanlığımızca gerçekleştirilecektir.
Dördüncü
bölümde yer alan maddelerin oylamaları tamamlanmıştır. 
Kanun
hükmünde kararnamenin tümünün açık oylaması 1 Şubat 2018 Perşembe gününe
bırakılmıştır. Bilgilerinize sunulur. 
3’üncü sırada yer alan, 682 Sayılı Genel Kolluk Disiplin
Hükümleri Hakkında Kanun Hükmünde Kararname ile İçtüzük’ün 128’inci Maddesine
Göre Doğrudan Gündeme Alınmasına İlişkin Türkiye Büyük Millet Meclisi
Başkanlığı Tezkeresi’nin görüşmelerine başlayacağız. 
3.- 682 Sayılı Genel Kolluk Disiplin Hükümleri Hakkında Kanun Hükmünde
Kararname (1/808) ile İçtüzük’ün 128’inci Maddesine Göre Doğrudan Gündeme
Alınmasına İlişkin Türkiye Büyük Millet Meclisi Başkanlığı Tezkeresi (S.
Sayısı: 452) (x)
BAŞKAN – Komisyon ve Hükûmet yerinde. 
Komisyon Raporu 452 sıra sayısıyla bastırılıp
dağıtılmıştır. 
Sayın milletvekilleri, alınan karar gereğince bu kanun
hükmünde kararname İç Tüzük’ün 91’inci maddesi kapsamında temel kanun olarak
görüşülecektir. 
Bu nedenle, kanun hükmünde kararname, tümü üzerindeki
görüşmeler tamamlanıp maddelerine geçilmesi kabul edildikten sonra bölümler
hâlinde görüşülecek ve bölümlerde yer alan maddeler ayrı ayrı oylanacaktır. 
Kanun hükmünde kararnamenin tümü üzerinde ilk konuşmacı
Milliyetçi Hareket Partisi Grubu adına Mersin Milletvekili Sayın Oktay Öztürk. 
Buyurun Sayın Öztürk. (MHP sıralarından alkışlar) 
MHP GRUBU ADINA OKTAY ÖZTÜRK (Mersin) – Teşekkürler Sayın
Başkan.
Sayın Başkan, değerli milletvekilleri; 682 Sayılı Kanun
Hükmünde Kararname’yle ilgili olarak görüşlerimizi arz etmek üzere
huzurunuzdayım. Hepinizi saygıyla selamlıyorum. 
Kanun hükmünde kararname, Bakanlar Kurulunun Anayasa ve
yasama organından aldığı sınırlı yetkiye dayalı olarak yaptığı ve sonrasında
yasama organının denetimine tabi olan normlar hiyerarşisinde kanun gücünde olan
düzenleyici bir işlemdir. 
Bakanlar Kurulunca çıkartılan kanun hükmünde kararnamede
üç önemli hâli kısaca açıklamakta fayda mülahaza ediyoruz. Bunlardan birisi
yetkilendirme. Bakanlar Kurulunun yetkisi sınırlandırılmıştır. Olağan
dönemlerde Bakanlar Kuruluna verilen yetki sınırları içinde olağanüstü hâl ile
sıkıyönetim hâlinde ise doğrudan Anayasa’nın verdiği yetkiye dayalı olarak
Cumhurbaşkanı başkanlığında toplanan Bakanlar Kurulu kanun hükmünde kararname
çıkarabilmektedir.
İkinci olarak, sınırlılık ya da sınırlandırılmış hususu:
Olağan dönemlerde çıkarılan kanun hükmünde kararnameler, Türkiye Büyük Millet
Meclisi tarafından kabul edilen yetki kanunuyla verilmekte olup yetki kanunu,
çıkarılacak kanun hükmünde kararnamenin amacını, kapsamını, ilkelerini,
kullanma süresini ve süresi içinde birden fazla kararname çıkarılıp
çıkarılamayacağını göstermektedir. Ancak olağan dönemlerde kanun hükmünde
kararnameyle temel haklar, kişi hakları ve ödevleri ile siyasi haklar ve
ödevler bağlamında düzenleme yapılamayacağı Anayasa’nın 91’inci maddesince
kabul edilmiştir. Olağanüstü dönemlerde Cumhurbaşkanının başkanlığında toplanan
Bakanlar Kurulu, olağanüstü hâlin gerekli kıldığı konularda kanun hükmünde
kararnameler çıkarabilir.
Üçüncü
olarak da yasama organının denetimi ki Anayasa’da hem olağan hem de olağanüstü
dönemlerde çıkartılacak kanun hükmünde kararnamelerin yasama organının
denetimine tabi olduğu hükme bağlanmıştır. İster olağan dönemlerde ister
olağanüstü dönemlerde çıkarılmış olsun, kanun hükmünde kararnameler Resmî
Gazete’de yayımlandıktan sonra Türkiye Büyük Millet Meclisine sunulmak
zorundadır. Şayet yayımlandıkları gün Türkiye Büyük Millet Meclisine sunulmaz
ise kanun hükmünde kararname, Anayasa hükmü gereği kendiliğinden yürürlükten
kalkmaktadır.
Anayasa’da
olağanüstü hâl dönemlerinde kanun hükmünde kararname çıkartabilmek için yetki
kanununa gerek görülmemiş, olağanüstü hâlin özelliği nazara alınarak bizzat
Anayasa, Cumhurbaşkanının başkanlığında toplanacak Bakanlar Kuruluna kanun
hükmünde kararname çıkarma yetkisi vermiştir. Anayasa’nın 121’inci maddesine
uygun olarak olağanüstü hâlin ilan edilmesiyle birlikte, yine Anayasa’nın aynı
maddesi kapsamında düzenlenen kanun hükmünde kararnameler çıkarma yetkisi de
doğmuş olacaktır.
Burada,
çok tartışılan bir konu üzerinde kısaca durmakta fayda vardır. Anayasa’da,
olağanüstü hâl dönemlerinde çıkartılacak kanun hükmünde kararnamelerde konu
bakımından sınırlama getirilmiş midir? Malum olduğu üzere, olağan dönemlerde
çıkartılacak kanun hükmünde kararnameler yetki kanunuyla sınırlandırılmış bir
alanda kullanılabilecektir. Olağanüstü dönemlerde ise yetki doğrudan Anayasa’dan
alındığı için, sınırlama olup olmadığı hususunda da Anayasa hükmünün ele
alınması isabetli olacaktır. Anayasa’nın 91’inci maddesinin ikinci ve beşinci
fıkraları birlikte nazara alındığında, olağanüstü dönemlerde Cumhurbaşkanı
başkanlığında toplanacak Bakanlar Kurulu, Anayasa Mahkemesinin 10 Ocak 1991
tarihli kararında da belirttiği gibi, herhangi bir konu sınırlaması olmaksızın
olağanüstü hâlin gerekli kıldığı bütün konularda hatta temel hak ve ödevler ile
siyasi haklar ve özgürlükler alanında dahi düzenleme yapabilecektir. Elbette
temel hak ve ödevler ile siyasi haklar ve özgürlükler alanında yapılacak
sınırlamalarda ölçülülük ilkesine uymak mecburiyetindeyiz. Yani durumun
gerektirdiği ölçüde sınırlama yapılabilecektir. 
Konu
bakımından sınırlamayla ilgili olarak bir diğer önemli husus da şudur:
Anayasa’da “Cumhurbaşkanının başkanlığında toplanan Bakanlar Kurulu, olağanüstü
halin gerekli kıldığı konularda, kanun hükmünde kararnameler çıkarabilir.”
hükmü yer almaktadır. Anayasa’da yer alan bu hüküm, Cumhurbaşkanı başkanlığında
toplanacak olan Bakanlar Kurulunun kanun hükmünde kararname çıkarma yetkisini
konu bakımından sınırlamakta mıdır? Anayasa’da olağanüstü hâlin gerekli kıldığı
konuların neler olduğu hususunda açıklayıcı bir hükme yer verilmemiştir. Bu
sebeple, olağanüstü hâl kanun hükmünde kararnameleriyle ilgili olarak Anayasa
Mahkemesi kararlarına bakmak gerekir. Zira 15 Temmuz hain darbe girişimi
sonrasında çıkartılan olağanüstü hâl kanun hükmünde kararnameleriyle ilgili
olarak kamuoyunda yaşanan tartışmalar, olağanüstü hâlin gerekli kıldığı konular
dışında da kanun hükmünde kararnamelerin çıkartıldığı noktasında
yoğunlaşmaktadır. Konuyla ilgili olarak Anayasa Mahkemesinin 2 farklı ve
birbiriyle çelişen kararı bulunmaktadır. Bunlardan ilki 10 Ocak 1991 tarih ve
1991/1 sayılı Karar’dır. Bu kararında, olağanüstü hâl kanun hükmünde
kararnamelerinde konu sınırlamasının olmadığı kuralı tespit edildikten sonra,
düzenleme alanının olağanüstü hâlin gerekli kıldığı konularla sınırlı olduğuna
karar vermiştir. 15 Temmuz hain darbe girişimi sonrasında ilan edilen
olağanüstü hâl döneminde çıkartılan kanun hükmünde kararnamelerle ilgili olarak
Anayasa Mahkemesine müracaat edilmiş ve mahkeme 12/10/2016 tarihinde
(2016/166-159 ve 2016/167-160) karar vermiştir. 
Anayasa
Mahkemesinin kararlarında: Demokratik ülkelerde olağanüstü yönetim usulleri
hukuku dışlayan keyfî yönetim anlamına gelmez. Olağanüstü yönetimler kaynağını
Anayasa’da bulan, anayasal kurallara göre yürürlüğe konulan, yasama ve yargı
organlarının denetiminde varlıklarını sürdüren rejimlerdir. Ayrıca, olağanüstü
yönetimlerin amacı anayasal düzeni korumak ve savunmak olmalıdır. Bu nedenle,
olağanüstü hâl yürütme organına önemli yetkiler vermesine, hak ve özgürlükleri
de önemli ölçüde sınırlandırmasına karşın sonuçta hukuki bir rejim olduğu ifade
edilmiştir. Kararın devamında, Anayasa’nın 148’inci maddesinde yer alan
“…olağanüstü hallerde, sıkıyönetim ve savaş hallerinde çıkarılan kanun hükmünde
kararnamelerin şekil ve esas bakımından Anayasaya aykırılığı iddiasıyla,
Anayasa Mahkemesinde dava açılamaz.” hükmüne istinaden bunların anayasal yargı
denetimi dışında olduğuna hükmedilmiştir. 
Görüldüğü
gibi, Anayasa Mahkemesinin 1991 yılında verdiği karar ile 2016 yılında verdiği
karar çelişmektedir. Kararlardan hangisinin doğru olduğu hususu kapsamlı
akademik bir tartışmayı gerektirmektedir ancak yeri elbette ki burası değil.
Anayasa Mahkemesinin son içtihadı nazara alındığında, olağanüstü hâl kanun
hükmünde kararnameleriyle ilgili olarak Anayasa madde 148 hükmü çerçevesinde
Anayasa Mahkemesinde dava açılamayacağı kabul edilmiştir. 
Genel
çerçeveyi bu şekilde tespit ettikten sonra, kanun hükmünde kararnamelerden bir
kısmıyla ilgili kısa değerlendirme yapmakta fayda var. Öncelikle, belirtmek
gerekir ki kanun hükmünde kararnameyle düzenleme yapmaktaki amaç yasama organı
olan Türkiye Büyük Millet Meclisini dışlamak olmamalıdır. Türkiye Büyük Millet
Meclisindeki sandalye dağılımı nazara alındığında, iktidar partisinin kanun
çıkarmak hususunda herhangi bir zorlukla karşılaşmayacağı açıktır. Ayrıca,
Türkiye Büyük Millet Meclisindeki yasama süreci nazara alındığında, kanun
tasarı ya da tekliflerinin yazımı aşamasında gözden kaçan hatalar, komisyon
görüşmeleri esnasında ya da Türkiye Büyük Millet Meclisinde yapılan görüşmeler esnasında
giderilebilecektir dolayısıyla yazımdan kaynaklanan tartışmalar da bertaraf
edilmiş olacaktır. 
Diğer
taraftan, bir kısım kanun hükmünde kararnamelerde yapılan düzenlemeler kanun
hükmünde kararnamelerin Resmî Gazete’de yayımlanmasından sonra yürürlüğe girmiş
olmasına rağmen, kanun hükmünde kararnameyle yapılan düzenlemelerin henüz
beklenen faydayı sağlayamadığı zira yapılan düzenlemede öngörülen ikincil
düzenlemeler yapılmadığı için uygulanamadığı görülmektedir. Örneğin, 17/4/2017
tarih 690 sayılı KHK’yle Nüfus Hizmetleri Kanunu’nda düzenleme yapılmış ancak
yapılan düzenlemenin uygulanabilmesi için çıkartılması gerekli yönetmelik
aradan bunca zaman geçmesine rağmen henüz yayımlanmamıştır. 
Burada, sözlerimin sonuna gelirken şunu arz etmek
istiyorum: Zaman zaman, içerisinde bulunduğumuz şartlar zuhur ettiği vakit -ki
inşallah tekrarı olmaz- bu kanun hükmünde kararnamelere ihtiyaç duymaktayız.
Bunları hazırlayanların, lüzumsuz tartışmalara meydan vermemek için biraz daha
dikkatli davranmalarını istiyoruz. Bir kelime yanlışlığı veya cümleyi kurarken
kafalarından geçeni yazıyla ifade etme noktasında düştükleri sıkıntılar
lüzumsuz tartışmalara sebebiyet veriyor, zaman kaybına sebebiyet veriyor.
İnşallah, biz bu kanun hükmünde kararnamelere bir daha ihtiyaç duymadan bu
ülkenin yönetimini sağlamış oluruz.
Bu vesileyle hepinizi saygıyla selamlıyorum. (MHP
sıralarından alkışlar)
BAŞKAN – Teşekkür ediyoruz Sayın Öztürk.
Halkların Demokratik Partisi Grubu adına İzmir
Milletvekili Sayın Müslüm Doğan. 
Buyurun Sayın Doğan. (HDP sıralarından alkışlar)
HDP GRUBU ADINA MÜSLÜM DOĞAN (İzmir) – Sayın Başkan,
değerli milletvekilleri; OHAL kapsamında 31 tane kararname çıktı ve bu
kararnamelerin yasalaşması sürecini burada, Mecliste yasama faaliyeti olarak
yürütüyoruz ama çok sağlıklı bir tartışmanın da yapılmadığını ifade etmek
istiyorum.
Esas olarak bugün, ben 696 Sayılı Kanun Hükmünde
Kararname’nin bir maddesi üzerinde durarak konuşmamı somutlaştıracağım. 
Değerli milletvekilleri, 696 Sayılı Kanun Hükmünde
Kararname’de yer alan ve 15 Temmuz 2016’daki darbe girişimini ve sonrasındaki
eylemlere müdahale eden sivillerin cezai sorumluluğunu kaldıran madde, ülkede
büyük bir tedirginliğin yaşanmasına neden olmuştur. Çok değerli bir hukukçunun
deyimiyle... “Hukuk devletini ortadan kaldırıp tekrar ilkel duruma dönüyoruz.”
demektedir değerli hukukçumuz. “Herkesin birbirini öldürebileceği ve bunun
yasalarla serbest olduğunu söyleyecek kadar bir geriye dönüş var.” Aslında,
dehşet verici bir durum söz konusu bu ifadede. 
15
Temmuz darbe girişimine karşı halkımızın demokrasi bilinci yanlış kavranmıştır
bence, Hükûmet bunu yanlış kavramıştır. Bu algılama yanlış bir algılamadır.
Halkımızın yüksek demokrasi bilinci kitlelerde yanlış algılanacak bir
tanımlamayla bir kargaşa süreci başlatılamaz bu şekilde. 
Söz
konusu kanun hükmünde kararnamedeki “Darbe teşebbüsü ve terör eylemleri ile
bunların devamı niteliğindeki eylemlerin bastırılması için sivillere hukuki,
idari, mali ve cezai muafiyet…” cümlesi kesinlikle kabul edilemez bir cümledir.
Hukuk dışı güçlerin milis olma hevesinin hukuk düzlemine taşınması anlamına
gelecek bu ifadenin aslında bu tasarıdan çıkarılması, kanun hükmünde kararname
burada görüşülürken buradan çıkarılması gerekir. 
695
Sayılı Kanun Hükmünde Kararname’de devlet görevlileri bakımından böyle bir
cezasızlık hükmü vardı. Aslında bu da yanlış, hukuka aykırı bir durumdu, hukuk
dışı bir karardı. Siviller için aynı cezasızlığın getirilmesi ileride vahim
sonuçlara yol açabilecek bir durumdur. Devletin aklı aslında bu kadar sığ
olmamalıdır. Devletin resmen bir cezasızlık politikası kurması, ülkede
kargaşanın ve kaosun ödüllendirilmesi anlamına gelmektedir. Bunu asla kabul
etmeyiz. Binlerce yıldır kurulan bağların ve değerlerin yok edilmesi anlamına
gelmektedir. 
İnsanlığın
ilk dönemlerinde, devletin daha ortaya yeni çıktığı dönemde, insanların doğal
yaşam süreci ve ilkel hukukun bile ortaya çıkmadığı süreçte ilkel insanlar
birbirini öldürüyordu, her insan diğer insanı kendi varlığına karşı bir tehlike
olarak görüyordu. Hiçbir insanın yaşam güvencesi o dönemde söz konusu değildi.
Güvence sağlamak için aralarında sözleşme yaptılar bu insanlar ve devlete, ilk
ilkel devlete de yetkiler verdiler birbirlerini öldürmemek üzere. 
Çağdaş
hukukumuzu, doksan yıllık hukuk sistemimizi bırakarak geriye dönmenin bir
mantığı olamaz yani ilkel bir hukuk sistemine geri dönülmektedir. Darbe veya
başka tehlikeleri öne sürerek herkesin birbirini öldürebileceği ve bunun
yasalarla serbest olduğunu söyleyecek kadar bir geriye dönüş var. Bu, son
derece önemlidir değerli milletvekilleri. Bu kaygı aslında burada yatmaktadır.
Cumhuriyetin birçok darbe sürecinden geçtiğini hepimiz biliyoruz. Hiçbir zaman,
bu doksan yıllık süreçte ülkenin bu kadar vahim bir hukuksuzluk düzlemine
çekilmesi yaşanmadı. Bunun sonuçları da çok ağır olabilir. Bir yurttaşımız
beğenmediği, görüşlerine uzak bir diğer yurttaşa “darbeci ya da terörist” deyip
zarar verdiğinde bir şey olmayacağı bilinciyle hareket edecektir. Böyle bir
hukuksuzluğu nasıl kabul edebiliriz? Tabii ki hayır, kabul etmeyeceğiz bunu. Bu
kararnamelerle hukuk devleti ortadan kaldırılmış olmaktadır. Kötüleşen hukuk
sistemimiz iyice raydan çıkarak hukuksuzluk düzlemine resmen oturmuştur. 
Şimdi,
söz konusu kanun hükmünde kararnameye baktığımızda cezasızlığın süresinin 15
Temmuzla sınırlandırılmadığı açık ve üzerinde durmamız gereken sakat bir hukuk
süreci. Peki, bu cezasızlık OHAL sonrasında ne olacak, bunu hiç tartıştık mı
değerli milletvekilleri? Bunu sorguladığımızda, OHAL’de alınan kararlar ve
tedbirler OHAL süresiyle aslında sınırlı olmalıdır, yasada bu açıkça ifade
edilmelidir. OHAL kalktığı zaman bunların da ortadan kalkması gerekmektedir.
Kararnamelerle devamlı düzenleme yapılamayacağı, Anayasamız esas alınarak hukukçular
tarafından tartışmasız olarak ortaya konduğu da ayrı bir gerçektir. 
AKP
iktidarı, kurmak istediği sistemin hukuki altyapısını oluşturmaktadır aslında;
OHAL’in sonrasına dair kalıcı düzenlemeler yaparak kanunları değiştirmektedir.
Bunu anlamamak siyasi bir saflık olacaktır. 
696
Sayılı Kararname, 15 Temmuzla sınırlı değil, sokağa çıkıp darbeye karşı
direnenlerle ilgili değil, ilerisi için de bir düzenleme, başka zamanları da
içeren, kapsayan bir kararnamedir. 15 Temmuz gerekçesi aslında bir bahanedir
çünkü öyle olsaydı sadece 15 Temmuzla sınırlı kalırdı. İnsanları hukuksuzluğa,
şiddete başvurmaya teşvik etmek aslında Anayasa suçudur, halkı kin ve nefrete
yöneltmekle ilgili bir husustur. 
Yaşananlara
gerçekten şaşmamak mümkün değil. Çok az söz kalıyor aslında söylemek için.
Türkiye, hiçbir zaman bu hukuksuz süreçleri bu kadar yoğun bir şekilde
yaşamadı. 
15
Temmuz 2016’daki darbe girişimi ve sonrasındaki eylemlere müdahale eden
sivillerin cezai sorumluluğunu kaldıran madde, “terör” tanımında da hukukun
dışına aslında çıkartılmıştır. Aslında, bu düzenlemeyle sosyal yaşamın hemen
hemen tümünün “terör suçu” kategorisine alındığını söylesek abartı
içerisinde olmadığımızı da ifade edebiliriz. Bu, toplumsal geriliğe, iç barışa
ciddi anlamda zarar verecek bir düzenlemedir. Örneğin, şu anda neredeyse tüm
gazeteciler, milletvekilleri, belediye başkanları terör suçlarıyla
yargılanmaktadır. Bunların işledikleri suçlar, kanun hükmünde kararnamenin
121’inci maddesi uyarınca suç olmadan, bastırılabilir eylem niteliğinde midir?
Aslında bir de bunu sorgulayalım. Bir siyasi toplantıda söylenenleri savcılar
“terör suçu” diye soruşturuyorsa orayı basıp bu toplantıyı durdurmak
isteyenlerin “terör eylemini bastırma” nedeniyle cezasız kalmasını hangi
gerekçeyle savunacağız? Görüleceği üzere, kabul edilemez bir yasa metniyle
karşı karşıyayız. 
Değerli
milletvekilleri, bu kanun hükmünde kararnameyle Türkiye hukuk devleti olmaktan
çıkıyor desek yine abartmamış olacağız. Aslında, bu kararnameyle gelecekte
işlenecek bu tür eyleme yönelik korkunç bir cezasızlık kuralı da getirilmiş
oluyor. 
Yargıtay
ve Danıştay düzenlemesiyle yüksek yargının tam olarak tasfiye edilmesi
çalışmaları ve tek tip kıyafet Türkiye’nin Kenan Evren’le birlikte yaşadığı
süreçlerdi. Bunu ne çabuk unuttuk? Yani tekrardan 12 Eylül hukukuna dönmenin
sizce ne faydası var? 
Tek
tip elbise dayatması: Bu, damgalama anlamına gelmektedir, insanları
damgalıyorsunuz. Masumiyet karinesi için, insan onuru açısından kabul edilecek
bir boyut değildir bu. Tek tip elbise dayatması bu anlamda da kabul
edilemeyecek bir durumdur.
Aslında,
bu kanun hükmünde kararnameyle getirilen cezasızlık düzenlemesinin 12 Eylül
darbecilerine af getiren Anayasa’nın geçici 15’inci maddesiyle aynı olduğu da
araştırdığımızda ortaya çıkmaktadır. Bu madde, 12 Eylülün geçici 15’inci
maddesini resmen aratmaktadır. Geçici 15’inci madde geçici bir düzenlemeyken
kanun hükmünde kararnameyle getirilen hüküm kalıcı hâle getirilmektedir.
Değerli
milletvekilleri, son derece ürkütücü ve hukuk anlamında asla kabul edilemez bu
düzenlemeyle, ülkemizde yaşayan hiçbir yurttaşımızın can güvenliği güvende
değildir. Bu kanun hükmünde kararnameyle birlikte başlatılan hukuksuzluk
düzlemiyle, ülkede barışın ve kardeşliğin tesisinde çok büyük tehlikeler
önümüze konmuştur. Ülkemizin farklı etnik ve inançsal yapısını ve çeşitliliğini
sorun olarak gören gerici güçlerin harekete geçmesini aslında bu yasa
sağlayabilir. Ülkemizde geçmişte yaşanan katliamları göz ardı edemeyiz. Bu kötü
örnekler, yaşanan travmalar önümüzde birer örnekken bu güçlerin harekete
geçmesine olanak verecek düzenleme, devletin temeline atılmış bir dinamit
olarak değerlendirebileceğimiz bu düzenleme yasalaşmadan yeniden düzenlenmeli
ve o ibareler kesin bir ifadeyle, tarihi belirli hâle getirilmelidir.
Değerli
milletvekilleri, bu itibarla, 696 Sayılı Kanun Hükmünde Kararname, hukuk
devletini ortadan kaldıran, toplumu ilkel bir anarşi durumuna sürükleme yolunda
atılmış dehşet verici, son derece vahim bir adımı yeni bir düzenlemeyle ortadan
kaldırmazsak, eğer bunu görmezsek burada 696 sayılı Kanun Hükmünde
Kararname’yle herkesin herkesle savaş içinde olduğu, bireylerin cezalandırma
yetkisine sahip bulunduğu, ilkel karmaşa dönemine geri dönüleceğini burada son
kez bir daha ifade etmek isterim. Bu kanun hükmünde kararnameyle, kimin hangi
eylemi darbenin devamı ya da terör eylemi olarak göreceği belli olmayıp herkes
herkesi öldürebilir ve cezasız kalabilir. Bu ise bu ülkede kabul edilecek bir
durum değildir.
Hepinizi
saygıyla selamlıyorum efendim. (HDP sıralarından alkışlar)
BAŞKAN
– Teşekkür ederiz Sayın Doğan.
Cumhuriyet
Halk Partisi Grubu adına İstanbul Milletvekili Sayın Mahmut Tanal. 
Buyurun
Sayın Tanal. (CHP sıralarından alkışlar)
CHP
GRUBU ADINA MAHMUT TANAL (İstanbul) – Değerli Başkan, değerli milletvekilleri;
hepinizi saygıyla, hürmetle selamlıyorum.
Tabii,
olağanüstü hâl, Anayasa’nın 120’nci maddesinde belirtilen demokrasiye, hukuk
devletine, temel hak ve özgürlüklere tehdit oluşturan şiddet olaylarının
sonlandırılması amacıyla ilan edilmiştir. Ancak üzerinde söz aldığım 452 sıra
sayılı 682 Sayılı Kanun Hükmünde Kararname’nin konusu esasen jandarmayı,
polisleri ve sivil memurları kapsıyor ki bu, 265.391 polisi, 139.721
jandarmayı, 5 bin sahil güvenlik personelini, 16 bin sivil memuru, toplam
426.119 kamu personelini ilgilendiren bir husus. Burada 682 Sayılı Kanun
Hükmünde Kararname’yle getirilen nedir esasen? Memurların özlük hakları,
disiplinle ilgili verilen cezaların tüzükle getirilmesi, aşağı yukarı 66 tane
madde var. Burada getirilen 66 tane tüzük maddesinin içerisinde de geçmişteki
cezai maddelerin sayısında yüksek bir artış söz konusu. Burada göze çarpan
nedir? Geçmişte Emniyet Kanunu’nun 83’üncü maddesi uyarınca, Emniyet
teşkilatıyla ilgili, Emniyet mensuplarının tüzük maddesi uyarınca ihracı ve
disiplin cezasının verilmesi Anayasa Mahkemesine götürülmüştü, Anayasa
Mahkemesi iptal etmişti. Anayasa Mahkemesi bunu iptal ettiği hâlde, bunun
geçerlilik tarihi 2017 olduğu hâlde, 682 Sayılı Kanun Hükmünde Kararname’yle
Anayasa Mahkemesinin iptal ettiği hükmü yeniden getirmiş oldunuz. Getirilen bu
düzenleme, geçmişte Anayasa Mahkemesinin iptal ettiği bir hükmün, arkasından
dolanarak tekrar kanun hükmünde kararnameyle düzenlenmesi ki Anayasa’mızın
128’inci maddesinin ikinci fıkrasına açıkça aykırıdır. Anayasa’nın 128’inci
maddesinin ikinci fıkrası der ki: Siz, memurların özlük haklarını kanunla
düzenleyebilirsiniz. Anayasa’mızın 11’inci maddesi, Anayasa’nın bu hükümleri
yasamayı, yürütmeyi, yargıyı, herkesi bağlayacağına göre, siz kanunun vermediği
bir yetkiyi kanun hükmünde kararnameyle düzenleyemezsiniz diyor ama buna rağmen
yaptınız. Bu, Anayasa’ya açıkça aykırı bir hüküm. 
Peki, burada Jandarmanın, Sahil Güvenliğin, Emniyetin
disiplin suçlarını komple, bir arada düzenlediniz ama bunun dayanağını… 668
Sayılı Kanun Hükmünde Kararname’yle Jandarmayı ve Sahil Güvenliği, Emniyetle
birleştirdiğinizden dolayı bunu yaptınız. Peki, bunu birleştirdiniz; bu
anlamda, bu doğru mudur, yanlış mıdır, buna baktığımız zaman… Jandarma, Sahil
Güvenlik nereye bağlı? İçişleri Bakanlığına bağlı. Peki, Emniyet de İçişlerine
bağlı. Peki, polisin özlük haklarına “3000” diyeceksiniz, aynı Bakanlığa, aynı
kuruma bağlı olan Emniyet teşkilatının özlük hakları 3000, Jandarmanın 3600.
Maaşa bakıyorsunuz, farklı; tatile bakıyorsunuz, farklı; kaldıkları lojmana
bakıyorsunuz, farklı. Ben buradan İçişleri Bakanlığına sesleniyorum. Hükûmetin
yetkililerinin -Sayın Bakan da burada- yaptıkları en büyük mazeret “Efendim,
Türkiye’nin imkânı, polisin özlük haklarını 3600’e kaldırmıyor.” Ya, Allah’tan
korkalım Sayın Bakanım yani bu Türkiye her türlü imkânı kaldırıyor, güya
dünyanın en büyük ülkelerinin arasındayız, burada 265 bin polisin özlük
haklarının 3600’e çıkarılmasını kabul etmiyorsunuz.
Bugüne
kadarki tüm seçim vaatlerinize baktığım zaman, tüm siyasi partilerin bu konuda
vaatleri var ama siyasi partilerin vaatleri olduğu hâlde pratik anlamda kanun
teklifini veren de Cumhuriyet Halk Partisidir. Genel Başkanımız bugüne kadarki
tüm programlarında... Emniyet mensuplarının -özlük haklarıyla ilgili- ek
göstergesinin mutlak surette 3600 ek göstergeye çıkarılmasını söylemiştik,
taahhüdümüz var, kanun teklifimiz var, hatta benim sizden istirhamım, bu
konuyla ilgili Mahmut Tanal olarak vermiş olduğum teklifi aslında sizin bu
kanun hükmünde kararnameyle birleştirip bu sorunun halledilmesi gerekir. Yani
çünkü bu konuda aynı kurum içerisinde bulunan polislere üvey evlat muamelesi
yapılıyor İçişleri Bakanlığı tarafından. İzinden tutun, fazla mesai ücretinden
tutun, ek göstergeden tutun... Hatta ve hatta geçen gün -İstanbul’da geçen-
Emniyet mensubunun anonsunda şu geçiyor: “Polislerin içerisinde eğer rapor alan
varsa, izin alan varsa bunlar hakkında tutanak tutun.” Emniyet mensupları bu
kadar perişan durumda. Gerçekten insan hakları açısından polisin, Emniyet
mensuplarının insan hakları ihlal ediliyor. Anayasa’mızın 18’inci maddesi diyor
ki: “Angarya yasaktır.” Emniyet mensupları açısından 18’inci madde, insan
hakları ihlal ediliyor. 
Getirilen
682 sayılı Kanun Hükmünde Kararname’nin geçici 1/(1) maddesinde ne deniliyor?
“Kanun hükmünde kararnameyle daha önceden verilen disiplin cezaları aynen devam
edecek.” diyor.
Ya
değerli arkadaşlar, şimdi, burada Komisyon adına oturan değerli milletvekili
arkadaşımız hukukçu. “Bu ceza kanunlarında geçmişe yürürlük olmaz.” deriz. Siz
bu 682 sayılı Kanun Hükmünde Kararname’nin geçici ek 1’inci maddesine, geçmişe
şamil olarak, nasıl bunu uygularsınız? Yani bunu neden söylüyorum: 1215 Magna
Carta Sözleşmesi, 1215. 1215 Magna Carta Sözleşmesi’nde dahi “Cezalar geçmişe
yönelik uygulanamaz.” diyor ama getirdiğiniz uygulamayla “Disiplin cezasıyla
ilgili geçmişe yönelik uygulanır.” diyorsunuz. 
İki:
1215 Magna Carta Sözleşmesi’nde hukuk güvenliği vardı, masumiyet ilkesi vardı,
bununla bunu da ortadan kaldırdınız. Ama maalesef, burada 1’inci madde bu
şekilde.
Geliyoruz
-çünkü sürem burada çok az kaldı- maalesef, 128’inci madde, Anayasa 128/(2).
Tüm kamu görevlilerinin güvencesi olan 128’inci madde. “Kanunla düzenleme
yapılır.” deniyor, siz kanun hükmünde kararnameyle getiriyorsunuz. Bu, aynı
zamanda Anayasa’mızın 38’inci maddesinin birinci fıkrası ve üçüncü fıkrasındaki
“Hiç kimse işlediği tarihte kanunun suç saymadığı bir fiilden dolayı
cezalandırılamaz.” Getirilen disiplinle ilgili geçici 1/(1) buna aykırı. “Suçta
kanunilik ilkesi” var. Türk Ceza Kanunu’nun 2’nci maddesindeki cezalardaki
kanunilik ilkesine aykırı. “İdare ceza kanunuyla ilgili düzenleyici işlem
yapamaz.” dediği hâlde Sayın Doğan Bey, siz bu kadar, yani seçimlerle ilgili
siyasi parti şeyleri yazıyorsunuz, akıl vermiyor musunuz Allah rızası için ya?
Yani, bu anlamda bu apayrı. 
Daha
ötesi, 682 sayılı Kanun Hükmünde Kararname’nin 8’inci maddesinin (6)’ncı
fıkrasının (ş) bendi: “İffetsizliği bilinen, anlaşılmış olan kimse ile bilerek
evlenmek veya evlilik bağını devam ettirmek.” Ya arkadaş, Emniyet mensubu
polisi, jandarması, vesairesi bu kişi evlenmiş. Kimin iffetsiz, kimin iffetli
olduğunu kim bilecek ya? Bunun ölçüsü kimin elinde? Kim iffetli, kim iffetsiz?
Benim eşim… Yani, Emniyet mensubunun, polisin, oradaki Sahil Güvenliğin evlendiği
eşiyle sizin ne alakanız var? Bu neye aykırı? Bu, Avrupa İnsan Hakları
Sözleşmesi’nin 8’inci maddesindeki demokratik toplumsal güvenliğin gereklerine,
aile bütünlüğüne aykırı, Anayasa’mızın 13’üncü maddesindeki özgürlüklerin özünü
ortadan kaldıran hükmüne aykırı. Yani buradaki “iffet” sözcüğünü, kim bunu
takdir edecek? Burada kastedilen nedir? Yani, siz namus bekçiliği mi
yapacaksınız? Bu da Anayasa’ya aykırı. Maalesef, 682 sayılı Kanun Hükmünde
Kararname’nin 16’ncı maddesinde getirilen fıkra… Yok, burada zaman yetmiyor. 
Getirilen
682 sayılı Kanun Hükmünde Kararname’nin, saydığım bu maddelerinin tamamı, 1,
Anayasa’ya aykırı, 2’nci madde, 13’üncü madde 128’inci maddeye aykırı, Avrupa
İnsan Hakları Sözleşmesi’ne aykırı. 
Son
soru şu: Sayın Bakanım, her yerde “PYD… PYD… YPG terör örgütüdür.” diyorsunuz.
Ey Bakanlar Kurulu! Türk Silahlı Kuvvetleri mensupları da burada, İçişleri
Bakanlığının, Emniyetin de mensupları burada, kanun hükmünde kararnameyle
veyahut da bir kanunla, Bakanlar Kurulu kararıyla PYD’yi niye terörist ilan
etmiyorsunuz ey AKP’liler? YPG’yi niye terörist ilan etmiyorsunuz Bakanlar
Kurulu kararıyla?
MEHMET
MUŞ (İstanbul) – PKK’nın Suriye kolu.
MAHMUT
TANAL (Devamla) - IŞİD’i yaptınız, PKK’yı yaptınız, FETÖ’yü yaptınız, DHKP-C’yi
yaptınız, siz PYD ve YPG’yi niye terörist ilan etmiyorsunuz Bakanlar kurulu
kararıyla? 
(Mikrofon otomatik cihaz tarafından kapatıldı)
MUSTAFA ELİTAŞ (Kayseri) – Birleşmiş Milletler zaten onu
terör örgütü ilan etti. 
MEHMET MUŞ (İstanbul) – Ya, PKK’nın Suriye kolu, Sayın
Tanal. 
MAHMUT TANAL (Devamla) – Eğer yapmazsanız, ya siz
bunlardan korkuyorsunuz ya da gizlenmiş bir planınız var. 
Hepinize teşekkür ediyor, saygılarımı sunuyorum. (CHP
sıralarından alkışlar)
MEHMET MUŞ (İstanbul) – Sayın Tanal, PKK zaten terör
örgütü kabul edilmiş. 
MAHMUT TANAL (İstanbul) – Gelin burada konuşun. Bana
Bakanlar Kurulu kararını çıkarın. 
MEHMET MUŞ (İstanbul) – Bilmiyorsan öğren, bilmiyorsan
öğren Sayın Tanal.
BAŞKAN – Teşekkür ederiz Sayın Tanal.
Sayın milletvekilleri…
ERKAN AKÇAY (Manisa) – Sayın Başkan…
BAŞKAN – Sayın Akçay, söz talebiniz var. 
Buyurun. 
V.- AÇIKLAMALAR (Devam)
27.- Manisa Milletvekili Erkan Akçay’ın, İstanbul Milletvekili Mahmut
Tanal’ın görüşülmekte olan 682 sayılı Kanun Hükmünde Kararname’nin tümü
üzerinde CHP Grubu adına yaptığı konuşmasındaki bazı ifadelerine ilişkin
açıklaması
ERKAN AKÇAY (Manisa) – Teşekkür ederim Sayın Başkan. 
Sayın Tanal biraz önceki konuşması esnasında Emniyet
personelinin özlük haklarının iyileştirilmesi veya 3600 ek gösterge verilmesine
ilişkin Cumhuriyet Halk Partisi olarak kendi kanun teklifleri olduğunu ince bir
üslupla anlattı ve diğer partilerin böyle bir teklifinin olmadığını söylemeye
çalıştı, ben öyle anladım. Öncelikle ifade etmek isterim ki Milliyetçi Hareket
Partisinin seçim beyannamesinde, emniyet hizmetleri sınıfına mensup personelin
özlük haklarının iyileştirilmesi ve polis memurlarına 3600 ek gösterge
verilmesi hususu bir seçim taahhüdü olarak yer almıştır. Ayrıca, çok sayıda
milletvekilimizin ve bu arada benim de bu 3600 ek göstergeye ilişkin kanun
tekliflerimiz mevcuttur. Bunu tutanaklara geçmesi bakımından bilgilere
sunuyorum.
Teşekkür
ediyorum.
BAŞKAN
– Peki, teşekkür ederiz Sayın Akçay.
VIII.- KANUN TASARI VE TEKLİFLERİ İLE KOMİSYONLARDAN GELEN DİĞER İŞLER
(Devam)
A) Kanun Tasarı ve Teklifleri (Devam)
3.- 682 Sayılı Genel Kolluk Disiplin Hükümleri Hakkında Kanun Hükmünde
Kararname (1/808) ile İçtüzük’ün 128’inci Maddesine Göre Doğrudan Gündeme
Alınmasına İlişkin Türkiye Büyük Millet Meclisi Başkanlığı Tezkeresi (S. Sayısı:
452) (Devam)
BAŞKAN
– Kanun hükmünde kararnamenin tümü üzerindeki görüşmeler tamamlanmıştır. 
Maddelerine
geçilmesini oylarınıza sunuyorum: Kabul edenler... Kabul etmeyenler... Kabul
edilmiştir.
Şimdi
birinci bölümün görüşmelerine başlıyoruz.
Birinci
bölüm 1 ila 21’inci maddeleri kapsamaktadır.
Birinci
bölümde yer alan maddeleri, varsa o madde üzerindeki önerge işlemlerini
yaptıktan sonra ayrı ayrı oylarınıza sunacağım.
1’inci
maddeyi oylarınıza sunuyorum: Kabul edenler... Kabul etmeyenler... Kabul edilmiştir.
2’nci
maddeyi oylarınıza sunuyorum: Kabul edenler... Kabul etmeyenler... Kabul
edilmiştir.
3’üncü
maddeyi oylarınıza sunuyorum: Kabul edenler... Kabul etmeyenler... Kabul
edilmiştir.
4’üncü
maddeyi oylarınıza sunuyorum: Kabul edenler... Kabul etmeyenler... Kabul
edilmiştir.
5’inci
maddeyi oylarınıza sunuyorum: Kabul edenler... Kabul etmeyenler... Kabul
edilmiştir.
6’ncı
maddeyi oylarınıza sunuyorum: Kabul edenler... Kabul etmeyenler... Kabul
edilmiştir.
7’nci
maddeyi oylarınıza sunuyorum: Kabul edenler... Kabul etmeyenler... Kabul
edilmiştir.
8’inci
maddeyi oylarınıza sunuyorum: Kabul edenler... Kabul etmeyenler... Kabul
edilmiştir.
9’uncu
maddeyi oylarınıza sunuyorum: Kabul edenler... Kabul etmeyenler... Kabul
edilmiştir.
10’uncu
maddeyi oylarınıza sunuyorum: Kabul edenler... Kabul etmeyenler... Kabul
edilmiştir.
11’inci
maddeyi oylarınıza sunuyorum: Kabul edenler... Kabul etmeyenler... Kabul
edilmiştir.
12’nci
maddeyi oylarınıza sunuyorum: Kabul edenler... Kabul etmeyenler... Kabul
edilmiştir.
13’üncü
maddeyi oylarınıza sunuyorum: Kabul edenler... Kabul etmeyenler... Kabul
edilmiştir.
14’üncü
maddeyi oylarınıza sunuyorum: Kabul edenler… Kabul etmeyenler… Kabul
edilmiştir.
15’inci
maddeyi oylarınıza sunuyorum: Kabul edenler… Kabul etmeyenler… Kabul edilmiştir.
16’ncı
maddeyi oylarınıza sunuyorum: Kabul edenler… Kabul etmeyenler… Kabul
edilmiştir.
17’nci
maddeyi oylarınıza sunuyorum: Kabul edenler… Kabul etmeyenler… Kabul
edilmiştir.
18’inci
maddeyi oylarınıza sunuyorum: Kabul edenler… Kabul etmeyenler… Kabul
edilmiştir.
19’uncu
maddeyi oylarınıza sunuyorum: Kabul edenler… Kabul etmeyenler… Kabul
edilmiştir. 
20’nci
maddeyi oylarınıza sunuyorum: Kabul edenler… Kabul etmeyenler… Kabul
edilmiştir.
21’inci
maddeyi oylarınıza sunuyorum: Kabul edenler… Kabul etmeyenler… Kabul
edilmiştir.
Birinci
bölümde yer alan maddelerin oylamaları tamamlanmıştır.
Şimdi
ikinci bölümün görüşmelerine başlıyoruz. 
İkinci
bölüm 36’ncı maddenin (1)’inci fıkrası, 36’ncı maddenin (2)’nci fıkrasına bağlı
ek madde 4, 36’ncı maddenin (2)’nci fıkrasına bağlı ek madde 5, 36’ncı maddenin
(3)’üncü fıkrası, 37’nci maddenin (1)’inci fıkrası ve 37’nci maddenin (2)’nci
fıkrası ile geçici madde 1 dâhil, 22 ila 39’uncu maddeleri kapsamaktadır.
Şimdi
ikinci bölümde yer alan maddeleri, varsa o madde üzerindeki önerge işlemlerini
yaptıktan sonra ayrı ayrı oylarınıza sunacağım. 
22’nci
maddeyi oylarınıza sunuyorum: Kabul edenler… Kabul etmeyenler… Kabul
edilmiştir.
23’üncü
maddeyi oylarınıza sunuyorum: Kabul edenler… Kabul etmeyenler… Kabul
edilmiştir.
24’üncü
maddeyi oylarınıza sunuyorum: Kabul edenler… Kabul etmeyenler… Kabul
edilmiştir.
25’inci
maddeyi oylarınıza sunuyorum: Kabul edenler… Kabul etmeyenler… Kabul
edilmiştir.
26’ncı
maddeyi oylarınıza sunuyorum: Kabul edenler… Kabul etmeyenler… Kabul edilmiştir.

27’nci
maddeyi oylarınıza sunuyorum: Kabul edenler… Kabul etmeyenler… Kabul
edilmiştir.
28’inci
maddeyi oylarınıza sunuyorum: Kabul edenler… Kabul etmeyenler… Kabul
edilmiştir.
29’uncu
maddeyi oylarınıza sunuyorum: Kabul edenler… Kabul etmeyenler… Kabul
edilmiştir.
30’uncu
maddeyi oylarınıza sunuyorum: Kabul edenler… Kabul etmeyenler… Kabul
edilmiştir.
31’inci
maddeyi oylarınıza sunuyorum: Kabul edenler… Kabul etmeyenler… Kabul
edilmiştir.
32’nci
maddeyi oylarınıza sunuyorum: Kabul edenler… Kabul etmeyenler… Kabul
edilmiştir. 
33’üncü maddeyi oylarınıza sunuyorum: Kabul edenler…
Kabul etmeyenler… Kabul edilmiştir. 
34’üncü maddeyi oylarınıza sunuyorum: Kabul edenler…
Kabul etmeyenler… Kabul edilmiştir. 
35’inci maddeyi oylarınıza sunuyorum: Kabul edenler…
Kabul etmeyenler… Kabul edilmiştir. 
Madde 36 (1)’inci fıkrayı oylarınıza sunuyorum: Kabul
edenler… Kabul etmeyenler… Kabul edilmiştir. 
Madde 36 (2)’nci fıkraya bağlı ek madde 4’ü oylarınıza
sunuyorum: Kabul edenler… Kabul etmeyenler… Kabul edilmiştir. 
Madde 36 (2)’nci fıkraya bağlı ek madde 5’i oylarınıza
sunuyorum: Kabul edenler… Kabul etmeyenler… Kabul edilmiştir. 
Madde 36 (3)’üncü fıkrayı oylarınıza sunuyorum: Kabul
edenler… Kabul etmeyenler… Kabul edilmiştir. 
Madde 37 (1)’inci fıkrayı oylarınıza sunuyorum: Kabul
edenler… Kabul etmeyenler… Kabul edilmiştir. 
Madde 37 (2)’nci fıkrayı oylarınıza sunuyorum: Kabul
edenler… Kabul etmeyenler… Kabul edilmiştir. 
Geçici madde 1’i oylarınıza sunuyorum: Kabul edenler…
Kabul etmeyenler… Kabul edilmiştir. 
Madde 38’i oylarınıza sunuyorum: Kabul edenler… Kabul
etmeyenler… Kabul edilmiştir. 
Madde 39’u oylarınıza sunuyorum: Kabul edenler… Kabul
etmeyenler… Kabul edilmiştir. 
İkinci bölümde yer alan…
İÇİŞLERİ KOMİSYONU BAŞKAN VEKİLİ AYHAN SEFER ÜSTÜN
(Sakarya) – Sayın Başkan, bir redaksiyon talebimiz var.
BAŞKAN – Buyurun.
İÇİŞLERİ KOMİSYONU BAŞKAN VEKİLİ AYHAN SEFER ÜSTÜN
(Sakarya) – Görüşülmekte olan 452 sıra sayılı Kanun Hükmünde Kararname’nin
adının “Genel Kolluk Disiplin Hükümleri Hakkında Kanun Hükmünde Kararnamenin
Kabul Edilmesine Dair Kanun” şeklinde değiştirilmesine; ayrıca metinde geçen ve
görüştüğümüz kanun hükmünde kararnameye atıfta bulunan “kanun hükmünde
kararname” ibarelerinin “kanun” olarak değiştirilmesine yönelik redaksiyon
talebimiz vardır. 
Saygıyla arz olunur. 
BAŞKAN – Teşekkür ederiz.
Talebiniz kayıtlara geçmiştir. Redaksiyon işlemi kanun
yazımı sırasında Başkanlığımızca gerçekleştirilecektir. 
İkinci bölümde yer alan maddelerin oylamaları tamamlanmıştır.
Kanun hükmünde kararnamenin görüşmeleri tamamlanmıştır. 
Kanun hükmünde kararnamenin tümünü oylarınıza sunuyorum:
Kabul edenler… Kabul etmeyenler… Kanun hükmünde kararname kabul edilerek
kanunlaşmıştır. 
Birleşime yarım saat ara veriyorum. 
Kapanma Saati: 19.14
ALTINCI OTURUM
Açılma Saati:19.59
BAŞKAN:
Başkan Vekili Pervin BULDAN
KÂTİP ÜYELER: Sema KIRCI (Balıkesir), Fehmi KÜPÇÜ (Bolu)
-----0-----
BAŞKAN
– Sayın milletvekilleri, Türkiye Büyük Millet Meclisinin 53’üncü Birleşiminin
Altıncı Oturumunu açıyorum. 
4’üncü
sırada bulunan, 684 Sayılı Olağanüstü Hal Kapsamında Bazı Düzenlemeler
Yapılması Hakkında Kanun Hükmünde Kararname ile İçtüzük’ün 128’inci Maddesine
Göre Doğrudan Gündeme Alınmasına İlişkin Türkiye Büyük Millet Meclisi
Başkanlığı Tezkeresi’nin görüşmelerine başlayacağız.
4.- 684 Sayılı Olağanüstü Hal Kapsamında Bazı Düzenlemeler Yapılması
Hakkında Kanun Hükmünde Kararname (1/810) ile İçtüzük’ün 128’inci Maddesine
Göre Doğrudan Gündeme Alınmasına İlişkin Türkiye Büyük Millet Meclisi
Başkanlığı Tezkeresi (S.Sayısı:454) (x)
BAŞKAN
– Komisyon ve Hükûmet yerinde.
Komisyon
Raporu 454 sıra sayısıyla bastırılıp dağıtılmıştır.
Sayın
milletvekilleri, alınan karar gereğince bu kanun hükmünde kararname İç Tüzük’ün
91’inci maddesi kapsamında temel kanun olarak görüşülecektir. Bu nedenle, kanun
hükmünde kararname, tümü üzerindeki görüşmeler tamamlanıp maddelerine geçilmesi
kabul edildikten sonra bölümler hâlinde görüşülecek ve bölümlerde yer alan
maddeler ayrı ayrı oylanacaktır. 
Şimdi,
kanun hükmünde kararnamenin tümü üzerindeki görüşmelerde gruplar adına,
Milliyetçi Hareket Partisi Grubu adına Aydın Milletvekili Sayın Deniz Depboylu…
Buyurun.
(MHP sıralarından alkışlar) 
MHP
GRUBU ADINA DENİZ DEPBOYLU (Aydın) – Sayın Başkan, değerli milletvekilleri; 684
sayılı Kanun Hükmünde Kararname’yle ilgili grubum adına söz almış
bulunmaktayım. Aziz Türk milletini ve Gazi Meclisi saygıyla selamlıyorum. 
Konuşmama
başlamadan önce, bugün, maalesef, Reyhanlı’da gerçekleştirilen roketli
saldırıda Fatma Avlar adında 17 yaşında bir kızımız şehit düştü, yine Ağrı’da
bir şehidimiz var. Ben şehitlerimize Allah’tan rahmet, yaralı kardeşlerimize
acil şifalar diliyorum. Bu vesileyle de tüm şehitlerimizi saygıyla anıyorum. 
Değerli
milletvekilleri, Türkler 5 bin yıllık tarihiyle devlet olma bilgi, yetenek ve
yeterliliğine sahip kadim bir millettir. Bu yeterliliğin dayanağı 3 ilke
üzerinedir ki bunlar ahlak, disiplin ve adalettir. Değerli sosyologlarımızdan
merhum Erol Güngör çok güzel ifade etmiş: “Tarih bir milletin hayatıdır; yani
hayat içinde karşılaşılan ve büyük ölçüde başkalarınınkinden farklı olan
şartların ve bu şartlara yapılan tepkilerin hikâyesidir; kültür ise bu
tepkilerden doğan inanç, norm ve davranış özellikleridir.” Türk töresi, millî
toplumda ferdî ve sosyal ilişkileri düzenleyen, ferdî disiplin ve otoriteye
bağlayan, millî barış, dayanışma ve beraberliği sağlayan bir kültür kurumudur.
Bu sebeple, yabancı kültürler öncelikle bu manevi değer sistemini yıkmaya
çalışırlar. Ancak, ne kadar çaba harcasalar da bizi zayıflattıklarını
düşündükleri her fırsatta, asıl gayeleri olan planlarını uygulamaya
koyduklarında aynı iradeye çarpar, sendeler ve mağlup olurlar. Her hain planın
karşısında Büyük Önder Mustafa Kemal Atatürk’ün de ifade ettiği gibi, muhtaç
olduğumuz kudret damarlarımızdaki asil kanda şahlanmış, kültürel kodlarımız
aktive olmuş, planlar bozulmuştur. Bugün de tarih tekerrür ediyor. Türkiye’yi
bölme, parçalama ve yutma hevesinde olan sözde küresel güçler Türk’ün asil
iradesine, birlik olma gücüne çarparak dağılıyor.
Orta
Doğu’da Arap Baharı rüzgârıyla körükledikleri etnik ve mezhep ayrılıklarına
dayandırılan kin ve öfke kıvılcımı maalesef birçok ülkede, Irak’ta, Suriye’de,
Libya’da kaosa, kaotik bir ortama sebep oldu. Aslında, plan, bizim için de
aşağı yukarı aynıydı. Etnik köken ayrımcılığı üzerinden Türk milletini bölmeyi
hedefleyen güçler, şehitlerimizin kanıyla harman olmuş bu kutsal topraklarda aynı
kin ve öfkeyi yaratmak istediler. Bin yıllık kardeşliği bozmaya heveslendiler.
Mezhep ayrılıklarına yönelik planlarını ise yedekte tuttular. Usul belliydi,
dördüncü nesil savaş bunun türüydü. Bu yöntem, savaş ve barış durumunun
bulanıklaştığı, terör eylemlerinin ve ileri teknoloji gereçlerinin asimetrik
yöntemlerle harmanlanarak kullanıldığı, düşmanın hassas ve zayıf olan
özelliklerinin istismarının esas alındığı, “psikolojik harekât” kavramına önem
verildiği ve ne yazık ki sivillerin de hedef alındığı, siyasi temelli, karmaşık
ve uzun dönemli bir savaş tekniği. Hâl böyle karmaşık ve kaotik olunca bazıları
da savaş ve barışın flu ortamında istediğini görüp savunmakta, biz müdahale
etmeden önce orada sulhun hâkim olduğunu iddia etmekte, hatta teröristlerden çiçek
dağıtan barış elçileri gibi söz etmekte. Unutulmasın ki Amerika Birleşik
Devletleri oraya 5 bin tırla çiçek sepeti göndermedi. Sınırımızın dibine zeytin
ağacı da dikmedi. 30 bin kişilik olduğunu iddia ettiği terör ordusunu
sınırımıza konuşlandırdığını itiraf etti. 
Vatanımız,
milletimiz ve devletimiz üzerinde kurgulanan ve sahneye konulan plan budur.
Ancak Türkiye’nin hedef alınmış diğer ülkelerden daha güçlü bir yanının olduğu
savaşa heveslenen küresel aktörlerin hafızasından silinmiş olmalı ki karşılarında
yüce Türk milletinden gücünü alan şanlı ordumuzu buldu. Hiç kimse peygamber
ocağı ordumuzun itibarını sarsacak söylemlere lütfen cüret etmesin. Zira
peygamber şefaatiyle kutsanmış şanlı ordumuzun ardında koca bir millet vardır.
Millet tek yürek olmuş, Mehmetçiklerimiz için her gün dua etmekte, onlar için
bir şeyler yapmak için çırpınmakta, hatta kurbanlar kesmektedir. Harekâtın daha
ilk günlerinde Yörük çadırından çıkıp askerlerimizin yanına giderek “Ayağınıza
taş değmesin.” diye dua eden, kurban kesen ve bizim zihnimizde de “Yörük Teyze”
olarak adı kalan Döndü Deveci Hanımefendi’ye ve onunla birlikte sınıra bere,
eldiven örüp götüren, börek, sarma yapıp götüren tüm kadınlara, annelere
buradan teşekkürlerimizi, şükranlarımızı sunuyoruz. 
Yörük
Teyze’miz bize Büyük Türk Mustafa Kemal Atatürk’ün milletine olan güvenini ve
haklılığını şu sözleriyle hatırlattı: “Arkadaşlar, gidip Toros Dağlarına
bakınız, eğer orada bir çadır, Yörük çadırı görürseniz ve o çadırın dumanı
tütüyorsa şunu çok iyi biliniz ki bu dünyada hiç bir güç, hiç kimse bizi
yenemez.”
Değerli
milletvekilleri, Ziya Gökalp’e göre millet, dilce, dince, ahlakça ve güzellik
duygusu bakımından ortak olan yani aynı terbiyeyi almış fertlerden oluşan bir
topluluktur. İşte bu yüzden, değerlerimizin, kültürümüzün genç kuşaklara
aktarılması önem arz etmektedir. Biz bu görevi yerine getirmezsek ne olur? 15
Temmuzu bize yaşatan süreçte ne olduysa işte o olur. 
Devletin
bıraktığı boşluk, kökeni belli olmayan, ipleri Türk düşmanlarının, vatanımızda
gözü olan, Sevr obsesyonuyla yaşayan sahte müttefiklerin elinde olan vatan
hainleri tarafından doldurulur. Haysiyetini ve karakterini dünyevi çıkarlar ve
şahsi menfaatler uğruna satanlar tarafından beyinleri yıkanmış genç dimağlar bu
hainliğin birer piyonu hâline gelirler. Oysa, devletin sahip çıktığı, eğittiği
çocuklar yetişkin olarak da görev aldığında devletinin ve yüce Türk milletinin
çıkarlarını koruyacaklardır. Devletin yarattığı boşlukları doldurarak çocukları
koruma altına aldıklarını iddia eden grupların yetiştirdiği çocuklar ise, bugün
yaşadığımız acı olaylarda örnek olduğu üzere, zamanında kendisine sahip
çıktığını düşündüğü grupların peşinden gidecek, onların sözlerine itaat
edecektir. 
Disiplin,
devlet olmanın temel gereğidir. Disiplin, aynı zamanda bu kuralların
işlevselliğine dair kontrol ve denetim mekanizmasının da işlerliğinin
sağlanmasıdır. Kontrol dışında bıraktığımız her kurum ve kuruluşun zaman içinde
içinin boşaltıldığına, kuruluş gayelerinden uzaklaştığına, yarar yerine zarar
verdiğine tanık olacağız. Maalesef biz boş bıraktıkça yerini başkaları
dolduracak. Bu nedenle, devletin kuruluş disiplininin yanı sıra denetleme
faaliyetlerinin disiplininin de sağlaması, ihmal ve kusurları görmezden gelmeyi
değil de görmezden gelenlerin de cezalandırıldığı, denetlendiği bir sistem
hâline getirilmesi gerekmektedir.
Devlet
işleri ahbap çavuş ilişkileri, “benim cemiyetimden” “benim siyasi görüşümden”
“benim grubumdan” “benim cemaatimden” kayırmalarıyla yürütüldüğü sürece vatanın
bütünlüğü, devletin bekası, milletin güvenliği tehlikeye düşecektir. Bu
kurumların işlerliğinin sağlanması, denetlenmesi en başta Türkiye Büyük Millet
Meclisinin gücü içerisindedir. Neden? Bugün biz aldığımız kanun hükmünde
kararnameleri burada oylarken veya daha başka kanunlara imza atıp oyladığımız
zaman bu işlerliğin sağlanması için elimizden geleni yapmak zorundayız. Zira
yüce Türk milleti bize burada bu görevi verdi ve biz de bu yasaların en iyi
şekilde yerine getirilmesi için gereken siyaseti doğru şekilde, ahlak, fazilet
ve adalete dayalı bir şekilde ortaya koymalı ve gerçekten de devletin bu
şekilde yönetileceğine emin olduğumuz bir sistem kurmalıyız. Siyasette temel
ilke vatana, millete adanmışlık, adalet, ahlak, fazilet ve disiplin olmalı.
Ülkücü
Hareket’in lideri Genel Başkanımız Sayın Devlet Bahçeli’nin de ifade ettiği
gibi, Milliyetçi Hareket Partisi olarak bizim için siyaset ilkel çıkarların
savaştığı, ilkesiz çıkarcıların yarıştığı, çarpık fikirlerin karşılaştığı
kaotik bir alan değildir. Bizim için siyaset ilk zorlukta nefesi tükenenlerin,
ilk zaferde nefsi yükselenlerin merkezi ve meşgalesi hiç değildir. Siyaset,
millete samimiyetle hizmetin, ülke ve ülkülere safiyetle hizmetkârlığın
demokratik ve meşru bir fırsatıdır. Bizim yaptığımız da yapacağımız da budur.
Millî beraberlik ve bütünlük olduğu sürece, Türk kültürü, Türk dayanışması
birlik ve beraberlik içerisinde yaşadığı sürece, siyaset de gereğini yaptığı
sürece yüce milletimizin de vatanımızın bütünlüğünün de Türklüğün bekasının da
korunacağı noktasında hiçbir şüphemiz yoktur.
Sizleri
saygıyla selamlıyorum. (MHP sıralarından alkışlar) 
BAŞKAN
– Teşekkür ederiz Sayın Depboylu.
Gruplar
adına ikinci konuşmacı Halkların Demokratik Partisi Grubu adına Kars
Milletvekili Sayın Ayhan Bilgen.
Buyurun.
(HDP sıralarından alkışlar)
HDP
GRUBU ADINA AYHAN BİLGEN (Kars) - Sayın Başkan, değerli milletvekilleri;
Türkiye bir buçuk yıldır OHAL’le yönetiliyor, birkaç haftadır da savaş hâli
içerisinde yönetiliyor. Elbette orduların görevi savaşmaktır ama siyasetçilerin
görevi de savaşları bir an önce bitirmek, sorunları diyalogla, konuşarak,
demokratik mekanizmaları harekete geçirerek diplomasiyle çözmeye çalışmaktır.
Suriye’deki savaşı bitirebilecek bir siyasi perspektif, bir siyasi iddia, bir
siyasi sorumluluk var mı? Sadece bugün Sayın Başbakanın Hariri’yle yaptığı
görüşme sonrasındaki açıklamasındaki şu cümleyi dikkatinize sunmak istiyorum,
Sayın Başbakan diyor ki: “Suriye’de bütün grupların, eline silah almamış, terör
faaliyeti yapmamış bütün etnik yapıların temsil edileceği, uzun vadede bu
olayların sorumlusu olanların da yer almayacağı bir barışın tesis edilmesi…”
Şimdi, Suriye’de eline silah almamış grup hangisi, doğrusu ben bilmiyorum yani
böyle bir örnek benim bildiğim yok. Peki, Suriye’de eline silah alanların
hangileri terör örgütü, kime göre terör örgütü, bu konuda da bir kriter yok.
Cümlenin devamında da “Bu işlerin asıl sorumlusu uzun vadede gidecek.” diyor, o
da galiba Esad olsa gerek. Şimdi, bir taraftan “Suriye’nin toprak bütünlüğü”,
bir taraftan “eline silah almamış gruplar” gibi bir iç savaş ortamında hiçbir
anlamı olmayan bir tanımlama ve nihayetinde de yani oradaki rejimle ilgili
doğrudan doğruya bir irade beyanı, başka bir ülke adına, başka bir ülkenin
temsilcisi olarak. Şimdi, bu üç cümleyi yan yana koyduğunuzda “Türkiye’nin bir
Suriye politikası var.” demek mümkün mü? “Suriye’deki ateşi söndürecek bir
irade, bir karar var.” demek mümkün mü? 
Değerli
arkadaşlar, nasıl bu siyasi yaklaşımlarla komşudaki ateş sönmezse, komşudaki
ateş sönmedikçe de aslında bu coğrafyada, Orta Doğu’da hiçbir halk, hiçbir
toplum, hiçbir ülke güven içerisinde olmazsa aynı şekilde, tıpkı bu savaş hâli
gibi OHAL’le ilgili de çok net bir irade, çok net bir kararlılık ortaya
çıkmadıkça bu ülkede huzur, barış ve güven olmayacak.
Öncelikle,
tabii OHAL ve KHK’lerle ilgili birkaç şeyi ifade etmek isterim. Çünkü, üzerinde
konuştuğumuz 684 sayılı KHK de aslında çok tipik bir örnek bu açıdan. Çünkü,
içerisinde, bir yandan gözaltı sürelerinin kısaltılması gibi yani kısmen olumlu
ama 15 Temmuz sonrasında çok kötü bir pozisyona çekilmiş düzenlemenin kısmi
iyileştirilmesi ya da işte müdafilerle görüşme hakkı konusunda yeni
düzenlemenin yapılması gibi 684’te olumlu diye tarif edebileceğimiz şeyler var.
Diğer yandan, başından beri söylediğimiz, uyardığımız, OHAL’le hiçbir ilgisi
olmayan, KHK’lerin varlık sebebiyle hiçbir izahı mümkün olmayan düzenlemeler
var. Merkez Bankasının banknot basmasıyla ilgili, yine kamu bankalarının
alacaklarının yönetimiyle ilgili, konut satış sözleşmeleriyle ilgili, Varlık
Fonu’nun kaynaklarıyla ilgili düzenlemeler var. Şimdi, bir ülkede devlet hukuka
uymazsa, devlet anayasaya uymazsa, anayasada tarif edilmiş olan düzenlemeleri
yok sayarak yönetmeyi alışkanlık hâline getirirse kimsenin hukuka uymasını
bekleyemezsin. OHAL’in ne için ilan edildiği belli. KHK’lerin hangi alanı
düzenleyebileceği yine Anayasa’da çok net biçimde tarif edilmiş ama bile bile,
buna rağmen bütün KHK’lerde olduğu gibi 684 sayılı KHK’de de OHAL’le,
güvenlikle, terörle, darbeyle hiçbir ilgisi olmayan düzenlemeler yapılıyor,
yapılmaya devam ediliyor.
Değerli
milletvekilleri, tabii, bu düzenlemeler aynı zamanda bir pratiğin de aslında
yansımasını şekillendiriyor. Bugün tahliye kararı çıkan Büyükada davası bu
açıdan aslında ilginç bir dava. Ben, sadece hatırlatmak için bir tanesini
buraya getirdim. Büyükada’da gözaltılar başladığında, Hükûmete yakın
gazetelerden birisi, bol resimli gazetelerden birisi, çok okuyucu değil, resim
bakmayı tercih edenler için düzenlenmiş gazetelerden birisi “Büyükada’daki sır
toplantının amacı belli oldu. Büyükada’da 10 ajanın yaptığı gizli toplantıda
yakalananların arasında İsveç uyruklu filanca vardı ve 10 ajan önlerine harita
koymuş Türkiye'yi nasıl böleceklerinin planlarını yapıyorlardı...”
Şimdi,
değerli arkadaşlar, bu mantıkla 10’un üzerinde insan aylarca tutuklu kaldı.
Şimdi, 10 ajan idiyse bu isimler ki burada o isimleri çok yakından tanıyanlar
var, birlikte mesai yapanlar var, aynı derneklerde insan hakları mücadelesi
yürütenler var; en son tahliye olan Taner Kılıç’la bizatihi mesai yapan iktidar
partisi milletvekilleri var. Şimdi, eğer bu isimler daha yargılama başlamadan,
haklarında iddianame hazırlanmadan peşinen “ajan” diye ilan ediliyorlar,
doğrudan doğruya Türkiye'ye yönelik bir ihanetin nesnesi oldukları deklare
ediliyorsa zaten yargılamanın da hiçbir önemi, hiçbir değeri kalmıyor. Aslında,
sadece bu vaka bile yani bugün nihayet aylar sonra son tutuklusu da tahliye
olan Büyükada davası Türkiye'nin OHAL sürecini, Türkiye'nin KHK’lerinin neye
hizmet ettiğini ifade etmeye, göstermeye galiba tek başına yetiyor. 
Değerli
arkadaşlar, artık, Af Örgütü Türkiye'yi defterinden sildi yani Türkiye'yi,
artık, üzerinde rapor yazılmaya, insan haklarıyla ilgili çağrı yapmaya, uyarı
yapmaya değer bir ülke pozisyonunda görmüyor çünkü neredeyse bütün çalışanları
töhmet altına itilmiş durumda, neredeyse bütün çalışanları hedef gösteriliyor,
yargısız infaz ediliyor, âdeta bir siyasi lince maruz bırakılıyor. Elbette ki
insan hakları örgütlerinin uluslararası ilişkiler bağlamında, boyutunda
eleştirilecek, tartışılacak boyutları vardır ama siz tanıdığınız, bildiğiniz
insan hakları savunucularını bile bu kadar keyfî biçimde tutuklamayı, bu kadar
uzun bir süre mağdur etmeyi normal görmeye başlarsanız artık o ülkede yapılan
olumlu işlerin bile savunusu olmaz, savunusuna imkân kalmaz. 
Değerli
arkadaşlar, Taner Kılıç hangi alanda çalışıyordu Af Örgütü dışında?
MÜLTECİ-DER’in yöneticisiydi, kurucusuydu. İzmir’de mültecilere hukuki yardım
veren neredeyse uzman birkaç dernekten birisi MÜLTECİ-DER. Şimdi, Türkiye, bir
taraftan Suriye savaşı dolayısıyla Suriye’den göç eden geçici sığınmacı,
mülteci, ne derseniz deyin, binlerce, yüz binlerce, milyonlarca insanın
sorununu çözmeye aday, talip, böyle bir sorumluluk var, coğrafyadan kaynaklanan
bir yük var üzerinde ama öbür taraftan da bu yükü paylaşan, bu görevi yapmaya
talip bir sivil toplum örgütü fiilen düşmanlaştırılıyor, doğrudan doğruya
tehdit kategorisi içerisinde ele alınıyor. Bu, aslında 15 Temmuzdan bu yana
nasıl bir atmosfer istendiğini, 15 Temmuz gerekçe gösterilerek, 15 Temmuz
bahane edilerek, hayatı boyunca darbeye karşı çıkmış, hayatı boyunca şiddete
karşı çıkmış, hak savunuculuğundan başka hiçbir şey yapmamış insanların bu
bulanık suda nasıl avlandığını, nasıl hedef hâline getirildiğini göstermeye
yetiyor. 
Değerli
arkadaşlar, birkaç saat önce bir tutuklama daha gerçekleşti, Leyla Güven, DTK
Başkanı tutuklandı. Demokratik Toplum Kongresiyle ilgili, burada, ben de dâhil
olmak üzere, birçok milletvekilimizle ilgili hazırlanan fezlekeler var. Bu
fezlekelerde, değerli arkadaşlar, zaten bir şiddet iddiası falan yok yani
sadece katıldığımız toplantılar var, bu toplantılarda yaptığımız konuşmalar
var. Leyla Güven de daha önce Anayasa toplantılarına çağrılmış olan, Anayasa
toplantılarında görüşüne başvurulmuş olan DTK’nin sözcüsü, temsilcisi. Ve
hepimizin fezlekelerinde olduğu gibi, Leyla Güven’le ilgili iddialarda da
sadece ama sadece Türkiye’nin demokratikleşmesi, barışı, özgürlüğüne dair
söylemler, iddialar var. 
Benim DTK’nin düzenlediği bir Anayasa paneline katılmış
olmam fezleke olarak düzenlendi, Meclise gönderildi. Yine, DTK’nin İslam ve
barış konulu bir paneline katılmış olmam bir başka fezlekeyle Meclise
gönderildi. 
Şimdi siz gerçekten bu ortamı, bu yaklaşımı Türkiye’nin
demokrasisine, Türkiye’nin barışına, huzuruna, güvenine hizmet edecek bir
yaklaşım olarak görebiliyorsanız doğrusu söylenecek çok şey kalmıyor. 
Herkesi saygıyla selamlıyorum. (HDP sıralarından
alkışlar)
BAŞKAN – Teşekkür ederiz Sayın Bilgen. 
Cumhuriyet Halk Partisi Grubu adına Gaziantep
Milletvekili Sayın Mehmet Gökdağ. 
Buyurun. (CHP sıralarından alkışlar) 
CHP GRUBU ADINA MEHMET GÖKDAĞ (Gaziantep) – Sayın Başkan,
değerli milletvekilleri; 684 Sayılı Olağanüstü Hal Kapsamında Bazı Düzenlemeler
Yapılması Hakkında Kanun Hükmünde Kararname ile İçtüzük’ün 128’inci Maddesine
Göre Doğrudan Gündeme Alınmasına İlişkin Türkiye Büyük Millet Meclisi
Başkanlığı Tezkeresi hakkında Cumhuriyet Halk Partisi Grubu adına söz almış
bulunmaktayım. Genel Kurulu saygıyla selamlıyorum. 
Sayın milletvekilleri, öncelikle şunu belirtmem gerekir
ki görüşmekte olduğumuz olağanüstü hâl kararnamelerinin büyük bir çoğunluğu
Anayasa’ya aykırıdır ve bundan sonraki aşaması Anayasa Mahkemesine iptal
başvurusudur. 
Sayın milletvekilleri ve ekranları başında bizleri
izleyen sevgili yurttaşlar; olağanüstü hâl sürecinde çıkarılan kanun hükmünde
kararnameleri sağlıklı olarak değerlendirmek için biraz geriye gitmemiz
gerektiğini düşünüyorum. 
Sevgili arkadaşlar, 15 Temmuz 2016 tarihinde hain bir
darbe girişimiyle karşı karşıya kaldık. Yaşanan bu hain darbe girişimi bütün
siyasi partilerin karşı duruşu, siyasi anlayış farkı gözetmeden bütün
yurttaşlarımızın ortak ve kararlı çıkışı, Türk Silahlı Kuvvetlerimizin içindeki
Atatürkçü, demokrasi ve parlamenter sisteme bağlı vatansever askerlerimiz
tarafından önlenmiştir. Hep birlikte cumhuriyete, demokrasiye, parlamenter
sisteme, halkın iradesinin temsil edildiği en yüksek kurum olan Türkiye Büyük
Millet Meclisine sahip çıkılmış ve bunda da başarılı olunmuştur.
Şimdi
ben bu sürece nasıl geldiğimizden, hain darbe girişimine kalkışan FETÖ’nün
nasıl geliştiğinden, devletin bütün kurumlarına nasıl yerleştirildiğinden söz
etmeyeceğim. FETÖ kimden ne istedi, kim FETÖ’ye ne istediyse verdi, kim FETÖ’ye
“Artık dön, bu hasret bitsin.” diye kollarını açtı, o konuya da girmeyeceğim
çünkü bu konular herkesin artık çok iyi bildiği konulardır. Herkes biliyor ki
AKP anlayışı ve yönetim şekli FETÖ’yü besleyip büyütmüş ve darbe yapmaya
kalkacak kadar güç vermiştir. Zaten gördüğüm kadarıyla buna karşı çıkan da yok,
sadece “Kandırıldık.” ve Allah’ım ve milletim bizi affetsin.”le geçiştirilmeye
çalışılıyor. 
Bugün
üzerinde durmak istediğim konu darbe girişiminden sonraki süreçtir. Değerli
arkadaşlar, cumhuriyete, demokrasiye, parlamenter sisteme karşı yapılan bu hain
darbe girişiminden sonra her şeyin olağan olduğunu söylemek elbette doğru
değil. Elbette bu darbe girişiminin öncesi ve sonrası araştırılıp sorgulanmalı
ve gerçek suçlular ortaya çıkıp cezalandırılmalı, gerekli önlemler alınmalıydı.
Parantez içinde söylüyorum, gerçek suçluların araştırılması konusunda da çok
ciddi eksikliklerin, yanlışlıkların yapıldığını süreç içerisinde gördük. Darbe
gecesini bütün ayrıntılarıyla yaşayan Genelkurmay Başkanının ve Millî İstihbarat
Teşkilatı Müsteşarının Türkiye Büyük Millet Meclisi çatısı altında kurulan
Darbe Araştırma Komisyonuna bilgi vermeye gelmemesi büyük bir soru işaretidir,
araştırmanın sağlıklı yapılmasına izin verilmediğinin en büyük göstergesidir.
Şimdi konumuz bu olmadığı için bu konuya da fazla ayrıntılı girmek istemiyorum.
Değerli
arkadaşlar, biz Cumhuriyet Halk Partisi olarak darbe girişiminden sonraki
sürecin tıpkı darbe gecesinde olduğu gibi hep birlikte, ortak aklı öne
çıkararak ve Türkiye Büyük Millet Meclisi çatısı altında yönetilmesi
gerektiğini söyledik. Darbe gecesi bütün siyasi partilerin sahiplendiği ve
birlikte bombaların altında dayanışmayla korudukları, 80 milyonun iradesini
temsil eden Türkiye Büyük Millet Meclisinin ortak çalışmasıyla sıkıntılı süreçten
daha kolay ve daha sağlıklı çıkılacağını ısrarla belirttik ama olmadı. Ülkeyi
darbe girişimiyle karşı karşıya getiren tek adam anlayışı, yönetimi tek kişinin
egemenliğine bırakan siyasi anlayış Türkiye Büyük Millet Meclisinin iradesini,
80 milyonun ortak iradesini reddedip bütün olumlu yaklaşımlara rağmen “Tek
başıma bu süreci yöneteceğim.” dedi. Oysa, zaten darbe girişimine kadar hiç
kimsenin düşüncesine değer verilmemiş, “ben bilirim” anlayışıyla yönetilmişti
ülke ve bu yönetim anlayışı nedeniyle ülke darbe girişimiyle karşı karşıya
kalmıştı. Çok açık ki yönetim anlayışında ciddi bir sorun vardı, ciddi bir
yanlışlık vardı ve bu yanlışlık ülkeyi darbe girişimi noktasına getirmişti.
Yapılması gereken, 80 milyonun iradesinin ortaklaştığı Türkiye Büyük Millet
Meclisi çatısı altında birlikte çözüm aramaktı, akıllıca olan buydu ama olmadı,
olamadı. Değerli arkadaşlar, niye olmadığının, olamadığının satır başları daha
darbe gecesi “Bu bize Allah’ın bir lütfu.” söyleminde gizliydi ve ilerleyen
süreçte bu lütfun ne olduğu anlaşıldı. 
Değerli
arkadaşlar, Adalet ve Kalkınma Partisi bu darbe girişimini fırsata çevirmek
istiyor ve iktidara geldiğinden bu yana yönetim anlayışı olarak ortaya koyduğu
tek adam egemenliğini sürekli hâkim kılmanın, 80 milyonun iradesi olan Türkiye
Büyük Millet Meclisini devre dışı bırakmanın, rejimi değiştirmenin alt yapısını
oluşturmanın hesabını yapıyordu. 
Ve
20 Temmuz, bütün itirazlarımıza rağmen olağanüstü hâl ilan edildi. Evet değerli
arkadaşlar, bizim, Cumhuriyet Halk Partisi olarak ülkede sorunları hep birlikte
dayanışmayla çözeriz gerekçesiyle karşı çıktığımız ve ret oyu verdiğimiz
olağanüstü hâl uygulaması Anayasa’mızda düzenlenmiş bir hâldir ancak olağanüstü
hâlin de bir hukuku vardır. İlan ederken dayandığınız Anayasa’nın 120’nci
maddesi ve diğer maddelerine uygun davranmak zorundasınız. Eğer uymazsanız
Anayasa’yı ihlal etmiş olursunuz ve değerli arkadaşlar, Anayasa’yı ihlal etme
anlayışı da bir darbe anlayışıdır 
Değerli
arkadaşlar, Anayasa’mızın 120’nci maddesi olağanüstü hâli ilan etme hakkını
vermiştir. Anayasa’nın 121’inci maddesi olağanüstü hâl süresince
Cumhurbaşkanının başkanlığında toplanan Bakanlar Kurulunun olağanüstü hâlin
gerekli kıldığı konularda kanun hükmünde kararnameler çıkarılabileceğini
düzenliyor. Bu kararnamelerin Resmî Gazete’de yayımlanıp aynı gün Türkiye Büyük
Millet Meclisinin onayına sunulacağını ve bunlara ilişkin usul ve sürenin de İç
Tüzük’te belirleneceğini hükme bağlamıştır. Bu Anayasa maddelerinden de çok
açık anlaşılacağı şekilde sadece ve sadece olağanüstü hâlin gerekli kıldığı
konularda kanun hükmünde kararname çıkarabilirsiniz, aksi davranış Anayasa’ya
aykırıdır, Anayasa’yı ihlaldir ve dolayısıyla bir darbe mantığıdır. (CHP
sıralarından alkışlar) 
Çıkan
kararnamelere baktığımızda, olağanüstü hâlin ilan gerekçesiyle uzaktan yakından
ilgisi olmayan, aslında kanunla düzenlenmesi gereken konular kanun hükmünde
kararnameyle düzenlenmiş ve Meclis devre dışı bırakılmıştır. Değerli
arkadaşlar, görüşmekte olduğumuz bu kanun hükmünde kararname bakın ne düzenliyor?
Merkez Bankasının bazı alımlarının Kamu İhale Kanunu’nun dışına çıkarılması,
kamu bankalarında batık alacakların varlık yönetim şirketlerine satılabileceği,
ön ödemeli konut satışları, kamu şirketlerinin Varlık Fonu’na devredilmesi.
Bunların olağanüstü hâlle, terörle ne ilgisi var? 
Değerli
arkadaşlar, yine, Anayasa’nın 121’inci maddesi süre ve usulün İç Tüzük’te
belirleneceğini hükme bağlamıştır. Şimdi, bakalım bu konuda İç Tüzük’ün
128’inci maddesi ne diyor? Aynen şöyle diyor: “Anayasanın 121 ve 122 nci
maddeleri gereğince çıkarılan ve Türkiye Büyük Millet Meclisine sunulan kanun
hükmünde kararnameler … otuz gün içerisinde görüşülür ve karara bağlanır.” Son
fıkrası “Komisyonlarda en geç yirmi gün içinde görüşmeleri tamamlanmayan kanun
hükmünde kararnameler Meclis Başkanlığınca doğrudan doğruya Genel Kurul
gündemine alınır.” diyor. 
Değerli
arkadaşlar, bu maddedeki otuz günlük süre kesin ve bağlayıcı bir süredir, bu
konuda ne takdire ne yoruma yer vardır; otuz gün içinde görüşülüp karara
bağlanacaktır. O kadar bağlayıcı ki komisyonlarda yirmi günden fazla
görüşülmesine izin vermiyor. En çok yirmi gün görüşülecek ve geriye kalan on
gün içerisinde de Mecliste görüşülüp karara bağlanacaktır. Bunun aksi durum İç
Tüzük’e ve dolayısıyla Anayasa’ya aykırılık oluşturur. 
Değerli arkadaşlar, kanun düzenleyici bu kesin ve
bağlayıcı süreleri özellikle koyarak kötü niyetli yöneticilerin, kötü niyetli
iktidarların kanun hükmünde kararname çıkarma hakkını kötüye kullanmasının
önüne geçmek istemiştir. Böyle olmasa o otuz günlük sürelerin, yirmi günlük
sürelerin ne anlamı olabilir? Neden böyle bir düzenleme getirmiş olabilir?
Amaç, ülkenin kanun hükmünde kararnamelerle yönetilmesinin önüne geçmektir.
Olağanüstü durumlarda, acil düzenlenmesi gereken konularda Bakanlar Kuruluna
yetki vermiş ancak Türkiye Büyük Millet Meclisini devre dışı bırakmanın,
işlevsizleştirmenin önüne geçmek için belirlenen sürelerde konunun Meclis
gündemine gelmesini, tartışılmasını ve karara bağlanmasını sağlamaktır amaç.
Ancak bunun böyle olmadığını hep birlikte yaşadık, aylardan beri Meclisin
gündemine gelmeyen kanun hükmünde kararnamelerle ülkeyi yönetme anlayışıyla
karşı karşıyayız. 
(Mikrofon otomatik cihaz tarafından kapatıldı) 
MEHMET GÖKDAĞ (Devamla) – Sayın Başkanım, bitirmeme izin
verir misiniz?
BAŞKAN – Sayın Gökdağ, tabii, buyurun, tamamlayın. 
MEHMET GÖKDAĞ (Devamla) – Bir hukukçu olarak söylüyorum,
otuz yıllık bir hukukçu olarak söylüyorum: Bu süreler içerisinde yani otuz gün
içerisinde Mecliste görüşülüp karara bağlanmayan bütün kanun hükmünde
kararnameler yok hükmündedir. Bütün bu tartışmaların son bulması için, değerli
arkadaşlar, çare, olağanüstü hâli kaldırarak olağan döneme geçmektir, normal
siyasi hayata dönmektir. 
Ben, olağan günlerde buluşmak üzere, yaşamın
normalleştiği günlerde Meclis çalışmalarında bulunmak üzere bütün Genel Kurulu
saygıyla selamlıyorum. (CHP sıralarından alkışlar) 
BAŞKAN – Teşekkür ederiz Sayın Gökdağ. 
Kanun hükmünde kararnamenin tümü üzerindeki görüşmeler
tamamlanmıştır. 
Şimdi maddelerine geçilmesini oylarınıza sunuyorum: Kabul
edenler... Kabul etmeyenler... Kabul edilmiştir. 
Şimdi birinci bölümün görüşmelerine başlıyoruz. 
Birinci bölüm, 1’inci maddeye bağlı ek madde 3 ve geçici
madde 17 ile 3’üncü maddenin (1)’inci fıkrası ve 3’üncü maddeye bağlı geçici
madde 18 dâhil 1 ila 7’nci maddeleri kapsamaktadır.
Birinci
bölümde yer alan maddeleri, varsa o madde üzerindeki önerge işlemlerini
yaptıktan sonra ayrı ayrı oylarınıza sunacağım. 
Madde
1’e bağlı ek madde 3’ü oylarınıza sunuyorum: Kabul edenler… Kabul etmeyenler…
Kabul edilmiştir.
Madde
1’e bağlı geçici madde 17’yi oylarınıza sunuyorum: Kabul edenler… Kabul
etmeyenler… Kabul edilmiştir.
Madde
2’yi oylarınıza sunuyorum: Kabul edenler… Kabul etmeyenler… Kabul edilmiştir.
Madde
3’e bağlı (1)’inci fıkrada bir adet önerge vardır, okutuyorum:
Türkiye Büyük Millet Meclisi Başkanlığına
Görüşülmekte
olan 454 sıra sayılı Olağanüstü Hal Kapsamında Bazı Düzenlemeler Yapılması
Hakkında Kanun Hükmünde Kararname’nin 3’üncü maddesine bağlı birinci fıkranın
metinden çıkarılmasını arz ve teklif ederiz.
 Mustafa
Elitaş
 Kayseri
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU BAŞKANI SÜREYYA SADİ BİLGİÇ (Isparta) – Takdire bırakıyoruz
Sayın Başkan.
BAŞKAN
– Hükûmet katılıyor mu?
ÇEVRE
VE ŞEHİRCİLİK BAKANI MEHMET ÖZHASEKİ (Kayseri) – Katılıyoruz.
BAŞKAN
– Gerekçeyi okutuyorum:
Gerekçe:

Bu
maddeyle 4734 sayılı Kanun’un 11’inci maddesinin (g) bendinde yapılan
değişikliğin 678 sayılı Kanun Hükmünde Kararname’nin 30’uncu maddesinin
kanunlaşması sırasında önergeyle ilgili maddeye eklenmesi nedeniyle anılan bent
değişikliği metinden çıkarılmaktadır.
BAŞKAN
– Önergeyi oylarınıza sunuyorum: Kabul edenler… Kabul etmeyenler… Kabul
edilmiştir.
Kabul
edilen önerge doğrultusunda madde 3’e bağlı birinci fıkrayı oylarınıza
sunuyorum: Kabul edenler… Kabul etmeyenler… Kabul edilmiştir.
Madde
3’e bağlı geçici madde 18’i oylarınıza sunuyorum: Kabul edenler... Kabul
etmeyenler... Kabul edilmiştir.
4’üncü
maddeyi oylarınıza sunuyorum: Kabul edenler... Kabul etmeyenler... Kabul
edilmiştir.
5’inci
maddeyi oylarınıza sunuyorum: Kabul edenler... Kabul etmeyenler... Kabul
edilmiştir.
6’ncı
maddeyi oylarınıza sunuyorum: Kabul edenler... Kabul etmeyenler... Kabul
edilmiştir.
7’nci
maddeyi oylarınıza sunuyorum: Kabul edenler... Kabul etmeyenler... Kabul
edilmiştir.
Birinci
bölümde yer alan maddelerin oylamaları tamamlanmıştır.
Şimdi
ikinci bölümün görüşmelerine başlıyoruz.
İkinci
bölüm, geçici madde 1 dâhil 8 ila 13’üncü maddeleri kapsamaktadır.
İkinci
bölümde yer alan maddeleri, varsa o madde üzerindeki önerge işlemlerini
yaptıktan sonra ayrı ayrı oylarınıza sunacağım.
8’inci
maddeyi oylarınıza sunuyorum: Kabul edenler... Kabul etmeyenler... Kabul
edilmiştir.
9’uncu
maddeyi oylarınıza sunuyorum: Kabul edenler... Kabul etmeyenler... Kabul
edilmiştir.
10’uncu
maddeyi oylarınıza sunuyorum: Kabul edenler... Kabul etmeyenler... Kabul
edilmiştir.
11’inci
maddeyi oylarınıza sunuyorum: Kabul edenler... Kabul etmeyenler... Kabul
edilmiştir.
12’nci
maddeyi oylarınıza sunuyorum: Kabul edenler... Kabul etmeyenler... Kabul
edilmiştir.
13’üncü
maddeyi oylarınıza sunuyorum: Kabul edenler... Kabul etmeyenler... Kabul
edilmiştir.
Geçici
madde 1’de bir adet önerge vardır, okutuyorum: 
Türkiye Büyük Millet Meclisi Başkanlığına
Görüşülmekte
olan 454 sıra sayılı Olağanüstü Hal Kapsamında Bazı Düzenlemeler Yapılması
Hakkında Kanun Hükmünde Kararname’nin geçici 1’inci maddesinin aşağıdaki
şekilde değiştirilmesini arz ve teklif ederiz.
 Mustafa
Elitaş
 Kayseri
“GEÇİCİ
MADDE 1- 684 sayılı Kanun Hükmünde Kararnamenin yayımı tarihinden önce,
26/9/2004 tarihli ve 5237 sayılı Türk Ceza Kanununun İkinci Kitap Dördüncü
Kısım Dördüncü, Beşinci, Altıncı ve Yedinci Bölümlerinde tanımlanan suçlar,
12/4/1991 tarihli ve 3713 sayılı Terörle Mücadele Kanunu kapsamına giren suçlar
ve toplu işlenen suçlar nedeniyle gözaltına alınan kişiler hakkında gözaltı
süresi en çok otuz gün olarak uygulanır.”
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU BAŞKANI SÜREYYA SADİ BİLGİÇ (Isparta) – Takdire bırakıyoruz
Sayın Başkan.
BAŞKAN
– Hükûmet katılıyor mu?
ÇEVRE
VE ŞEHİRCİLİK BAKANI MEHMET ÖZHASEKİ (Kayseri) – Katılıyoruz.
BAŞKAN
– Gerekçeyi okutuyorum: 
Gerekçe:

684
sayılı Kanun Hükmünde Kararname’nin kanunlaşması nedeniyle ibare değişikliği yapılmaktadır.
BAŞKAN
– Önergeyi oylarınıza sunuyorum: Kabul edenler... Kabul etmeyenler... Kabul
edilmiştir.
Kabul
edilen önerge doğrultusunda geçici madde 1’i oylarınıza sunuyorum: Kabul
edenler… Kabul etmeyenler… Kabul edilmiştir. 
İkinci
bölümde yer alan maddelerin oylamaları tamamlanmıştır.
PLAN
VE BÜTÇE KOMİSYONU BAŞKANI SÜREYYA SADİ BİLGİÇ (Isparta) – Redaksiyon talebimiz
var. 
BAŞKAN
– Buyurun. 
PLAN
VE BÜTÇE KOMİSYONU BAŞKANI SÜREYYA SADİ BİLGİÇ (Isparta) – Sayın Başkanım,
görüşülmekte olan 454 sıra sayılı Kanun Hükmünde Kararname Genel Kurulda kabul
edilen değişiklik önergeleriyle birlikte kanunlaşacağından düzenlemenin adının
“Olağanüstü Hal Kapsamında Bazı Düzenlemeler Yapılması Hakkında Kanun Hükmünde
Kararnamenin Değiştirilerek Kabul Edilmesine Dair Kanun” şeklinde
değiştirilmesine, ayrıca metinde geçen ve görüştüğümüz kanun hükmünde
kararnameye atıfta bulunan “kanun hükmünde kararname” ibarelerinin “kanun”
olarak değiştirilmesine yönelik redaksiyon talebimiz vardır,.
Takdirlerinize
saygıyla arz olunur. 
BAŞKAN
– Talebiniz kayıtlara geçmiştir. Redaksiyon işlemi kanunun yazımı sırasında
Başkanlığımızca gerçekleştirilecektir.
İkinci
bölümde yer alan maddelerin oylamaları tamamlanmıştır.
Kanun
hükmünde kararnamenin tümünün açık oylaması 1 Şubat 2018 Perşembe gününe
bırakılmıştır. 
Bilgilerinize
sunulur. 
5’inci
sırada bulunan, 685 Sayılı Olağanüstü Hal İşlemleri İnceleme Komisyonu
Kurulması Hakkında Kanun Hükmünde Kararname ile İçtüzük’ün 128’inci Maddesine
Göre Doğrudan Gündeme Alınmasına İlişkin Türkiye Büyük Millet Meclisi
Başkanlığı Tezkeresi’nin görüşmelerine başlayacağız. 
5.- 685 Sayılı Olağanüstü Hal İşlemleri İnceleme Komisyonu Kurulması
Hakkında Kanun Hükmünde Kararname (1/811) ile İçtüzük’ün 128’inci Maddesine
Göre Doğrudan Gündeme Alınmasına İlişkin Türkiye Büyük Millet Meclisi
Başkanlığı Tezkeresi (S. Sayısı: 455) (x)
BAŞKAN
- Komisyon ve Hükûmet yerinde.
Komisyon
raporu 455 sıra sayısıyla bastırılıp dağıtılmıştır.
Sayın
milletvekilleri, alınan karar gereğince bu kanun hükmünde kararname İç Tüzük’ün
91’inci maddesi kapsamında temel kanun olarak görüşülecektir. Bu nedenle, kanun
hükmünde kararname tümü üzerindeki görüşmeler tamamlanıp maddelerine geçilmesi
kabul edildikten sonra bölümler hâlinde görüşülecek ve bölümlerde yer alan
maddeler ayrı ayrı oylanacaktır.
Şimdi,
kanun hükmünde kararnamenin tümü üzerinde söz isteyen Milliyetçi Hareket
Partisi Grubu adına Denizli Milletvekili Sayın Emin Haluk Ayhan’ı kürsüye davet
ediyorum. 
Buyurunuz.
(MHP sıralarından alkışlar)
MHP
GRUBU ADINA EMİN HALUK AYHAN (Denizli) – Teşekkür ediyorum Sayın Başkan. 
Sayın Başkan, sayın milletvekilleri; 455 sıra sayılı OHAL
İşlemleri İnceleme Komisyonu Kurulması Hakkında Kanun Hükmünde Kararname
üzerinde Milliyetçi Hareket Partisinin görüşlerini arz etmek üzere söz aldım.
Yüce heyeti bu vesileyle saygıyla selamlıyorum.
Sayın Başkan, sayın milletvekilleri; Milliyetçi Hareket
Partisi, 15 Temmuz FETÖ darbe ve işgal girişiminin ortaya çıkardığı yeni ve
ertelenemez şartları kavramış, beka temelinde siyasetini kurgulamıştır. 7
Ağustos Yenikapı ruhuna, 16 Nisan halk oylaması şuuruna bağlı kalacağını her
fırsatta ifade etmiştir çünkü Milliyetçi Hareket Partisi, Türkiye Cumhuriyeti
sevdalısıdır çünkü biz Türkiye Cumhuriyeti’nin, Türk milletinin özlemlerinin
tercümanıyız. Milliyetçi Hareket Partisi, beka ve birlik şuuruyla milliyetçi
siyasetini temellendirirken bundan mutlaka rahatsız olanlar da olacaktır. Terör
örgütlerine karşı tarihin en şiddetli ve etkili mücadele ruhu -çok şükür-
devrededir; bundan ziyadesiyle memnunuz. Destek ve katkımızı ön şartsız olarak
sürdürüyoruz. Bu mücadele ruhunu sekteye uğratmak isteyenlerin, bu mücadele
ruhunu söndürmeye çalışanların hedefi ve hüviyetleri bellidir. 
Bir kez daha ifade etmek isteriz ki Türkiye'nin bölünüp yıkıma
maruz kalması için faal hâlde bulunan çevreler terör süreciyle ülkemizi yakın
markaja almışlardır. Türkiye'nin önünde mutlaka aşması ve sonuçlandırılması
gereken çok boyutlu bir terör sorunu bulunmaktadır; FETÖ’yle mücadele bunun
önemli kollarından biridir. Türk milleti, 15 Temmuzda bir saldırıya maruz
kalmıştır -FETÖ sonuç almış olsaydı, Türk milleti iç savaş şartlarına mahkûm
olacak, elimizde ne bir vatan ne bir devlet ne de bir istiklal kalacaktı-
akabinde, OHAL ülkenin içinde bulunduğu olağan dışı koşullarda gündeme
gelmiştir. 15 Temmuzun etkisini ortadan kaldırabilmek için OHAL uygulamasına
geçilmiştir ancak yaşanan olağan dışı iç ve dış gelişmelerin ortaya çıkardığı
tehditler ve artçı saldırılar maalesef devam etmektedir. Bunlarla mücadele edebilmek
ancak olağanüstü hâl kurumunun işletilmesiyle mümkün olabilecektir. Zira darbe
girişimiyle başarıya ulaşamayan mihrakların hasmane tutumlarını sürdürdüğü de
bir vakıadır. Ülke içinde ve dışındaki gelişmeler maalesef buna işaret
etmektedir. Ülkemizin güney sınırlarını kuşatma niyetindeki bölücü teröre ve
desteklerine karşı yürütülen Zeytin Dalı Operasyonu sürerken ülke içinde ve
dışında görülen bozguncu yaklaşımlar da bunun en açık örneğidir. 
Bize
göre, Türkiye, yakın tarihinin en sarsıcı ve yüksek risk ihtiva eden bir
döneminden geçmektedir. Darbe girişiminin başarısızlıkla sonuçlanması, darbeye
yeltenen terör örgütünün sinsi planlarının tümüyle sona ermesine maalesef
yetmemiştir. Ordumuz, Suriye’de ülkemizin bekası için son derece kritik ve
önemli bir harekâtı başarıyla sürdürmektedir. Olağanüstü şartların söz konusu
olduğu bu ortamda olağanüstü hâl uygulamasının devam etmesinin bir ihtiyaç
olduğu açıktır. Zira OHAL, Türkiye Cumhuriyeti Anayasası’nın verdiği yetki
çerçevesinde uluslararası hukuk yükümlülüklerine uyumlu bir şekilde uygulanan
bir rejimdir, dünyada teröre ve tehdide maruz kalan pek çok ülkenin başvurduğu
bir tedbirdir. 
Milliyetçi
Hareket Partisi olarak olağanüstü hâl ilanını da OHAL uygulamasının
uzatılmasını öngören daha önceki Başbakanlık tezkerelerini de Türkiye Büyük
Millet Meclisinde desteklemiş olduğumuz herkesin malumudur. 
Yaşanan
olağan dışı iç ve dış gelişmelerin ortaya çıkardığı tehditler ve bu alçak
kalkışmanın süregelen artçı saldırılarıyla mücadele edebilmenin ancak
olağanüstü hâl kurumunun işletilmesiyle mümkün olabileceği yönündeki
duruşumuzda bir değişiklik olmamıştır. Zira biz OHAL’i, millete pusu kuran,
millete ağır zayiat verdirmek isteyen FETÖ ve PKK gibi terör odaklarına karşı
devletimizin ve milletimizin bekası açısından bir güvence ve anayasal bir
tedbir olarak kabul etmekteyiz. Olağanüstü hâli demokrasiye karşıt, özgürlüğe
karşıt gibi algılayarak tamamen ortadan kalkmasını isteyenler, 15 Temmuzun
tesir alanı üzerinde tarafsız olamayanlardır. 
Sonuç
olarak, olağanüstü hâl kapsamında dâhil edilmiş olan unsurlar üzerinde
kararlılıkla durulmalı ve üzerine gidilmelidir. 455 sıra sayılı Kanun Hükmünde
Kararname’yle, bu süreçte hak arama hürriyeti ve yargıya erişim hakkı
çerçevesinde kişilerin kendilerine haksızlık yapıldığını düşündüklerinde
haklarını arayabilmelerini teminen bir komisyon kurulmaktadır. 
Sayın
Başkan, sayın milletvekilleri; OHAL çerçevesinde başta FETÖ/PDY olmak üzere
terör örgütlerinin devlet ve toplum hayatından arındırılmasına dair tedbirler
düzenlenirken mağduriyetlerin önüne geçilmesi de hedeflenmektedir. Bu kanun
hükmünde kararnameyle, OHAL kapsamında çıkartılan diğer kanun hükmünde
kararname kapsamına yargı yolu kapalı olan işlemlere karşı özel bir idari
komisyon oluşturulması görev, yetki ve başvuru koşulları düzenlenmektedir. Bu
komisyon kararlarının da yargı denetimine açık olması yönünde bir düzenlemeye
de gidilmektedir. Diğer taraftan meslekten çıkartılan yüksek mahkeme üyeleri,
hâkim ve savcılara ilişkin olarak uygulamada yaşanabilecek tereddütleri önlemek
için başvurulacak idari yargı yoluna açıklık getirilmiş ve davaların Danıştayda
açılması usulü getirilmiştir. 
Sayın
Başkan, sayın milletvekilleri; esasen OHAL İşlemleri İnceleme Komisyonu vücuda
getirilmesinde Sayın Genel Başkanımız ve Sayın Başbakanın katkıları vardır.
Komisyon şu anda çalışır durumda olan bir komisyondur. Buradaki hassasiyetimiz,
15 Temmuzla birlikte anormalleşen Türkiye’nin normalleşmesini sağlamaktır. Bu
gerçekleşirken normal vatandaşların OHAL’den zarar görmemesi noktasında gerekli
hassasiyetin gösterilmesi gerektiğini defalarca Milliyetçi Hareket Partisi
olarak ifade ettik. Hükûmete de bu hassasiyetin olması gerektiğini söyledik.
FETÖ darbesiyle alakalı suçlu ile suçsuzu ayırma noktasında hassas
davranılmalıdır. Masum vatandaşın zarar görmemesi lazımdır. Parti olarak
vatandaşın zarar görmemesi gerektiğini hem ifade ettik hem de bazı
mağduriyetlerle ilgili devreye girecek bazı müracaatlarda da bulunduk. 
Esasen
OHAL İşlemleri İnceleme Komisyonu da Sayın Genel Başkanımızın ve Sayın
Başbakanın aralarındaki görüşme sonrasında vücuda gelmiştir. Bu, şu anda
çalışır durumdadır. Sonuç olarak, 455 sıra sayılı Kanun Hükmünde Kararname’nin
OHAL uygulamaları bakımından zaruri düzenlemeler içerdiğine inanmaktayız ve
uygulanmasını desteklediğimizi ifade etmek istiyoruz ancak adil ve hızlı
çalışan bir işleyiş olması gerektiğini söylüyoruz. Buna ilave olarak, Hükûmet
içinde de tenakuz olabilecek açıklamalardan da ne yapılması lazım? Kaçınılması
lazım. Özellikle bu işlemlere bakılmasında kişiler açısından Anayasa’ya
sadakatin dikkate alınması gerektiğini de bir kez daha ifade etmek istiyorum.
Teşekkür
ediyorum, saygılar sunuyorum Sayın Başkan. (MHP sıralarından alkışlar)
BAŞKAN
– Teşekkür ederiz Sayın Ayhan.
Halkların
Demokratik Partisi Grubu adına İstanbul Milletvekili Sayın Filiz Kerestecioğlu.

Buyurun.
(HDP sıralarından alkışlar)
HDP
GRUBU ADINA FİLİZ KERESTECİOĞLU DEMİR (İstanbul) – Sayın Başkan, değerli
milletvekilleri; üzerine söz aldığım 685 sayılı KHK’yle bir Olağanüstü Hal
Komisyonu kuruldu. İhraç edilmiş yüz binlerce kamu görevlisi başvurdukları
mahkemelerde hukukun tecelli edeceğini umarken hukuki süreci yavaşlatan bir
komisyon öne sürüldü. 
Bakın,
bugün Başbakan Yardımcısı Bekir Bozdağ resmî rakamları açıkladı. Olağanüstü Hal
İşlemleri İnceleme Komisyonuna 105.151 kişi müracaatta bulunmuş. Komisyon
yalnızca 1.562 kişi hakkında karar vermiş, yalnızca 41 kişi için göreve iade
kararı çıkmış. Haklı mücadeleleri için, sadece işlerine geri dönebilmek için
canlarından vazgeçerek bir yıla yakın bir süre açlık grevinde kalan Nuriye
Gülmen ve Semih Özakça’nın talebini de reddettiği gün zaten bu Komisyon
vicdanlarda işlevini tamamen yitirdi. Komisyona başvuran ihraç edilmiş ya da
açığa alınmış kişilerin suçları sabit olmamasına rağmen kimisi bir yılı aşkın
süredir işsiz, tüm sosyal haklarından mahrum ve parasız, aç. Hükûmet ve bu
Komisyon yüz binlerce suçsuz, günahsız insanın vebalini üzerinde taşıyor. Ege
Denizi’nde can veren 3 çocuklu Maden ailesinin vebali Hükûmette ve
Komisyondadır. Yine, ihraç edilen ve yaşamını yitiren EĞİTİM SEN Yöneticisi
Kazım Ünlü’nün vebali üzerlerindedir. Üstelik, Türkiye'de doğrudan yüz binden
fazla kişiyi ve bu kişilerin ailelerini etkileyen OHAL Komisyonu aldığı
kararları kamuoyuna açıklama gereği bile duymuyor, şeffaf olması gereken
komisyon kararları kamuoyundan gizleniyor. Başvuruları reddeden kişilerin hangi
yolla hakkını arayabileceği de bir KHK’yle belirlendi. Yalnızca HSK’nin
belirleyeceği idare mahkemelerine başvurabilecekler yani doğal hukuk yolları
izlenmiyor. Hükûmet bu ihraçlar üzerinde kontrolü kaybetmemek için sadece
belirli mahkemeleri görevlendiriyor. Tabii yargıç ilkesi tamamen ihlal
ediliyor, “Aman ha, yoksa başka bir idare mahkemesi bağımsız karar alabilir.”
korkusuyla. 
İdare mahkemesinden bölge idare mahkemelerine, Danıştaya,
Anayasa Mahkemesine sırayla başvuracaklar ve ancak iç hukuk yolları
tüketildiğinde Avrupa İnsan Hakları Mahkemesine başvurabilecek yurttaşlar.
Bunun için öngörülen yaklaşık süre ne biliyor musunuz? Sekiz yıl. Şimdi,
hukukun temel prensibi makul sürede adalete erişmektir. Peki, sekiz yıl bir
insanın işsiz kalması ve adalete erişememesi makul bir süre olabilir mi?
Herhâlde Hükûmet için öyle sayılıyor. 
Yalnızca kişiler değil sivil toplum kuruluşları da bu
Komisyona başvuru yapıyor, örneğin Ankara merkezli Gündem Çocuk Derneği. Çocuk
hakları konusunda parmakla gösterilen bir kurum. Neden kapatıldıklarına ilişkin
hiçbir fikrimiz yok. Ha, tabii ki tahminler var; taraf gözetmeden yalnızca
bireylerin değil, kolluk güçlerinin, kamu kurumlarının çocuk hakları
ihlallerini de tespit ettiği ve bu tahammülsüz ortamda Hükûmetin hedefi
oldukları için. 
Ne yazıktır ki Hükûmet, Avrupa Konseyiyle anlaşarak bu
Komisyonun kurulmasına karar verdi. Bizi, evrensel insan hakları değerlerini
savunduğumuz zaman hainlikle suçlayanlar Avrupa’da sürekli görüşme hâlindeler.
Türkiye’yle yaptıkları ticaret anlaşmaları, silah satış anlaşmalarını tehlikeye
atmak istemeyen Avrupa’nın sağ hükûmetleriyle anlaşarak kuruldu bu Komisyon. Ne
yazık ki Avrupa İnsan Hakları Mahkemesine Türkiye'den yağacak başvuruları
önlemek için kuruldu aslında bu Komisyon. Hem yargı bağımsızlığından bahsedilip
hem nasıl yargılama yetkisi yargının elinden alınıp yürütme gücü tarafından
oluşturulan tarafsız ve bağımsız olmayan bir komisyona devredilebilir? Bunu o
zaman da Hükûmet gibi kapalı kapılar ardında değil, Avrupa Konseyi Genel
Sekreterine genel kurulda bizzat sormuştuk, demiştik ki: “Bu Komisyon AİHM’e
başvurular gelmesin diye kuruldu. Bu Komisyon Türkiye’de tıpkı Anayasa
Mahkemesi gibi bir işlev görecek ve aslında uzun, daha uzun bir yargılama
süreci yaratacak ve adalete erişimi zorlaştıracak.” Ama o zaman Avrupa
Konseyinde de aynı şekilde “Hayır, nasıl böyle düşünüyorsunuz?” dediler ve
aradan neredeyse bir yıl geçti, daha ilk kararlarını alıyor bu Komisyon ve
insanların önüne nasıl bir bariyer kurulduğu, insanların hak aramasının nasıl
güçleştirildiği, imkânsız hâle getirildiği apaçık bir şekilde ortaya çıktı ama
dediğimiz gibi, Avrupa’nın içinde bulunduğu kriz ve yükselen sağ, AİHM’i de
krize sokmamak için insan haklarını feda etmek uğruna AKP Hükûmetiyle anlaştı.
AİHM,
aşırı sağ tarafından defalarca eleştirilmiş, hükûmetler aleyhine aldığı
kararlar nedeniyle yabancı düşmanı politikacılar tarafından kullanılmıştır
fakat bir mahkemeyi meşru kılan, politikacıların polemiklerine ve ülkeler arası
çıkar çatışmalarına rağmen bağımsız karar verebilmesidir. Ne yazık ki Avrupa
İnsan Hakları Mahkemesi de son zamanlarda yaşanan insan hakları ihlalleri
karşısında bu ihlalleri önlemek için gereken tedbirleri almıyor. Venedik
Komisyonu, Avrupa’nın en önemli hukuki denetim yapısıdır. Venedik Komisyonu,
OHAL Komisyonunun bireysel başvuruları almaya yetkin görmediğini açıkça ifade
etti. Buna rağmen AİHM ve Avrupa Konseyi sessiz kaldı.
Değerli
arkadaşlar, Avrupa İnsan Hakları Mahkemesinin de Avrupa Konseyinin de ya da
hangi kurum olursa olsun hepsinin aslında reorganizasyonu ve gözden geçirilmesi
gerekiyor. Hiçbir kurum, hiçbir kuruluş mükemmel ve eleştirilmez değildir. Aynı
şekilde, nasıl Evrensel İnsan Hakları Bildirgesi dünyaya yetmemişse, nasıl
bulunduğu çağa uygunsa ama sonrasında yeterli olamamışsa, nasıl kadın hakları
için yetersiz kalmışsa ve Kadınlara Yönelik Her Türlü Ayrımcılığın Önlenmesi
Uluslararası Sözleşmesi kabul edilmişse ya da Siyasal ve Medeni Haklar
Sözleşmesi kabul edilmişse, başka sözleşmeler kabul edilmişse, aynı şekilde, bu
kurumların da kendini gözden geçirmesi ve kendi prensiplerine sadık kalıp
kalmadıklarını da bir şekilde kendi iç denetimleriyle denetlemeleri gerekiyor.
Evet,
bizi hep Avrupa’ya şikâyet etmekle suçladınız ama sizler neden Avrupa’ya
şikâyet ediyorsunuz Hükûmet yetkilileri? Neden yurttaşlarınızı Avrupa’da
suçlayıp itibarsızlaştırmaya çalışarak OHAL Komisyonunu kurmak için anlaşmalar
yapıyorsunuz? Neden insan haklarını yerle bir etmek için, insan hakları
kurumlarının altındaki taşları bir bir çekmek için lobiler yapıyorsunuz? Kimi
Avrupalı siyasetçiler iş yükünden, sizlerle, akıttığınız paralar nedeniyle
arayı bozmaktan çekiniyor, korkuyor, anladık. Siz neden yurttaşların AİHM’e
başvurmasından, hukuki olarak hakkını aramasından korkup yıllarca insanları
komisyonlarda oyalıyorsunuz?
Evet,
bu 685 sayılı KHK, işte, vatandaşlarına bunu layık görüyor: Yıllarca adaletin
peşinde koş ama ona erişeme. Layık gördüğü şey, adalete erişimi zorlaştırmaktır
aslında ve insanları işsiz, parasız, aç, hayatlarına devam etmeye zorlamaktır.
Eğer buna gönlünüz el veriyorsa, bu KHK’ye de onay verirsiniz ama gönlünüz el
vermiyorsa, gerçekten içeriğini biliyorsanız, anlattıklarımız sizin için bir lokma
da olsa, bir nebze de olsa bir şey ifade ediyorsa, buna “hayır” dersiniz.
İnsanların artık canını kaybetmesine engel olursunuz. 
Aynı şekilde, aslında OHAL’in kadınlara etkisini de biraz
ifade etmek isterdim ancak sürem kalmadı. Bilmiyorum Sayın Başkan bir dakika
ekler misiniz?
BAŞKAN – Tabii ki. 
FİLİZ KERESTECİOĞLU DEMİR (Devamla) – Bu olağanüstü hâl
kanun hükmünde kararnameleriyle ihraç edilen 107.174 kamu görevlisinin en az
yüzde 20’sini kadınlar oluşturuyor. Örneğin KESK üyeleri, onların hiçbir darbe
girişimiyle alakaları olmadığı hâlde, bunun Hükûmet tarafından da çok net
biliniyor olmasına rağmen onlar muhalif kimlikleri nedeniyle ihraç edildiler ve
KESK’e bağlı 11 sendikadan ihraç edilen 2.514 çalışandan 574’ü kadın.
Kadınlar, işlerini kolay elde etmiyorlar ve işlerini
kaybettikleri zaman aileleri eğer şiddet üretiyorsa, o ortama tekrar dönmek
zorunda kalıyorlar ve kadınların bağımsız bir hayat kurmaları, belli bir yaştan
sonra iş sahibi olmaları çok zor. OHAL’in kadınlara çok ciddi olumsuz etkileri
var ve özellikle, aslında DBP’li belediye başkanlarının, 35 kadın belediye
başkanının da tutuklandığını ve bu belediyelerin kayyumlarla idare edildiğini
ifade etmek isterim. 
Saygılar sunarım. (HDP sıralarından alkışlar)
BAŞKAN – Teşekkür ederim Sayın Kerestecioğlu. 
Cumhuriyet Halk Partisi Grubu adına Kocaeli Milletvekili
Sayın Fatma Kaplan Hürriyet. 
Buyurun. (CHP sıralarından alkışlar)
CHP GRUBU ADINA FATMA KAPLAN HÜRRİYET (Kocaeli) –
Teşekkür ediyorum Sayın Başkan. 
Sayın Başkan, değerli milletvekilleri; 685 sayılı Kanun
Hükmünde Kararname üzerinde söz aldım. Yüce Meclisi saygıyla selamlıyorum. 
15 Temmuz 2016 tarihinde yaşanan darbe girişiminin
ardından Hükûmet, 20 Temmuz 2016 tarihinde, Türkiye Cumhuriyeti Anayasası’na
dayanarak, yetkilerini kullanarak üç ay süreyle olağanüstü hâl ilan etti ve
darbe girişiminin ardından 21 Temmuz 2016’da ilan edilen olağanüstü hâl,
geçtiğimiz haftalarda 6’ncı kez uzatıldı. Sözde iki ayda bütün işlemler, bütün
temizlik bitirilecekti ama ne yazık ki 6’ncı kez, bir kere daha OHAL uzatılmış
oldu. OHAL, OHAL olalı hiç bu kadar uzatılmamıştı değerli arkadaşlar. Zaten bu
gidişle OHAL'in bir kez daha uzatılması değil, OHAL'in bitmesi, daha olağanüstü
olacak bize göre.
Erdal
İnönü, 1990 yılında “Olağanüstü hâl, olağanüstü hukuksuzlukların kanun hükmüne
bağlanmasıdır.” demişti. Aradan yirmi sekiz yıl geçti ve geldiğimiz nokta işte,
aynen budur. Olağanüstü hukuksuzluklar ne yazık ki OHAL sopası kullanılarak
kanun hükmünde kararnamelere bağlanır hâle geldi. 
OHAL
döneminde yayımlanan kanun hükmünde kararnameler yoluyla toplam 116.250 kamu
görevlisi hakkında bir daha kamu görevinde yer almamak üzere ihraç kararı
verildi. İhraç edilenlerin sadece yüzde 1,69’u hakkındaki ihraç kararı
kaldırıldı. Bu dönemde bir telefonla yapılan ihbarla veya geçmişteki bir
selamlaşmayla insanlar “FETÖ’cü” damgası yiyerek yıllardır görev yaptıkları
kamu kurumlarından uzaklaştırıldı ve 50 bini aşkın insan tutuklandı. Sadece bir
ihbarla, somut delil olmadan üç beş söze göre insanlara “vatan haini” damgası
vuruldu. Telefonunda byLock tespit edilemeyen, Bank Asyaya para yatırmamış
olan, FETÖ okullarında okumayan binlerce insan, ne olduğunu bile anlatamadan,
sesini kimselere duyuramadan ne yazık ki kamudan ihraç edildi. 
OHAL
KHK’leriyle genişletilen terör örgütü üyeliği tanımı yüzünden ihraç edilenlerin
isimleri resmî kayıtlarda işaretlendi, KHK’lerle ihraç edilenler özel sektör
tarafından da istihdam edilemedi. Kimse iş yerinde, Hükûmetin “FETÖ’cü” olarak
damgaladığı birini hâliyle çalıştırmak istemedi elbette. 
OHAL
süresinde intihar eden mağdur sayısı 50’yi aştı. Kaymakam, savcı, doktor,
öğretmen, asker, polis, işçi, öğrenci tüm sevdiklerini geride bırakıp düzene
isyan ederek intihar etti. 
OHAL’de
ihraç edilen binlerce insan, haklarını Avrupa İnsan Hakları Mahkemesinde aramak
istedi. AİHM’e tam 12.600 dosyayla başvuruldu. Avrupa İnsan Hakları Mahkemesine
yapılan başvuruların yoğunluğu ve hacmi karşısında Avrupa Konseyi Genel
Sekreterliği tarafından bir çözüm sunuldu, mağdur insanların başvurabilecekleri
bir OHAL Komisyonu kurulması tavsiye edildi. Hem mağdurların AİHM yolunu
kapamak hem de toplumun gazını almak için OHAL İnceleme Komisyonunun
oluşturulması, 23 Ocak 2017 tarihinde Resmî Gazete’de yayımlanan 685 sayılı
KHK’yle hüküm altına alındı. Meslekten ihraç edilenler, bursu kesilen
öğrenciler, rütbeleri alınan emekli güvenlik personeli, kapatılan kurum ve
kuruluşlara ilişkin başvurulara bakmak üzere 685 sayılı KHK’yle kurulan OHAL
İşlemleri İnceleme Komisyonuna bugüne kadar yüz binlerce insan müracaatta
bulundu ama Komisyon, başvuruları 17 Temmuz 2017’de yani 15 Temmuz darbe
girişiminden bir sene sonra kabul etmeye başladı. Mağduriyetlerin giderilmesi
için boşa geçirilen onlarca ay demek bu. 
Komisyonun
çalışma süresinin sadece iki yıl olması, Komisyonun ne kadar işlevsiz
olacağının da işaretiydi. Bu süre zarfında Komisyonun yüz binlerce dosyayı
inceleme şansı elbette ki yok. İktidarın kendine bağlı insanlardan oluşturduğu
bir Komisyonun, iktidarın ihtiyaçlarına uygun bir tutum alarak OHAL rejiminin ihtiyaçlarına
uygun kararlar alması da bizce kaçınılmazdır. Ancak ne var ki bu süreçte
oluşturulan OHAL Komisyonu maalesef, Venedik Komisyonunun tavsiyelerine uygun
olarak kurulmadı, AİHM’in önünü de kapatmış oldu. 
Cumhuriyet
Halk Partisi olarak OHAL’de Yeter Forumu’nun sonuç bildirgesinde de sözünü
etmiştik, demiştik ki: “AİHM’in içtihatlarında değerlendirme kriterleri
bellidir. Bu kriterlere göre inceleme yapılıp yapılmadığı bildirilmelidir.
Verilen kararlar acilen açıklanmalıdır, Komisyonun önünde savunma hakkı
tanınmalıdır.” Ancak bu OHAL Komisyonunun şu anda Başkanı hukukçu değil,
Siyasal mezunudur. OHAL Komisyonu karar kriterleri belli değildir. OHAL
Komisyonu kararları ne yazık ki gizli tutulmaktadır. Komisyon neden kendine
güvenmiyor ve bu kararlarını açıklamıyor? Aynı, Danıştayın, Yargıtayın
kararlarını internet sitesinde yayınladığı gibi bu Komisyonun da kendine
güvenerek kararlarını açıklaması gerekiyor ama yapmıyor. OHAL Komisyonunun ne
yazık ki adresi bile gizli tutuluyor şu anda. Bunlar en sakat durumları bu
düzenlemelerin. 
Bu
şartlar altında kurulan OHAL İşlemleri İnceleme Komisyonuyla ilgili olarak
Başbakan Yardımcısı Bekir Bozdağ bugün yaptığı açıklamada Komisyona 105.151
kişinin başvurduğunu söyledi. Bu da kurumlardan intikal eden personel dosyaları,
mahkeme dosyaları ve eski başvurularla birlikte toplam 240 bin evrak demek
oluyor. Komisyon çalışmalarına yardımcı olmak üzere ise 190 personel
görevlendirildi; 240 bin evraka sadece ve sadece 190 kişi bakacak demektir bu
ve bu Komisyonun bir de üzerine çok kısıtlı süresi olduğunu düşündüğümüzde ne
yazık ki adaletli sonuçlar çıkmayacağı ortada. Bu kısıtlı süre zarfında
Komisyon şimdilik 1.562 kişi hakkında kararını verdi; bunlardan 41’inin
başvurusunu kabul etti, diğerlerini reddetti. Yani geride dosyasına bakılması
gereken 103.589 insan kaldı. Komisyonun başvuruları kabul etme tarihini ve
Komisyonun başvuruları değerlendirme hızını göz önüne alırsak önümüzdeki yirmi
altı yılda bütün dosyalar tamamen incelenebilmiş olacak. Yani yirmi altı yıl
sonra, ancak ve ancak, bu Komisyon eliyle belki adalet sağlanmış olacak.
Davalarda en üst zaman aşımı süresini de düşündüğümüzde bir avuç insanın
oluşturduğu bu Komisyonda 105 bin dosyaya nasıl bakılacak, inanın biz de
bilmiyoruz. Ülkemizde “adalet” “hak” “hukuk” kavramları hiç bu kadar, hiç bu
kadar yerlerde sürüklenmemişti.
Atalarımızın çok güzel bir sözü vardır: “Meydanda yapılan
kabadayılığın tenhada özrü olmazmış.” İlk KHK’den bu yana insanlar “FETÖ’cü”
olarak, “vatan haini” olarak ilan edildi; gazetelerde çarşaf çarşaf, boy boy
fotoğrafları koyuldu, “terörist” damgası vuruldu, toplum tarafından dışlandı,
insanların yüzlerine bakamaz oldular. Haklarında ihraçlarını gerektirecek bir
kesin hüküm yokken ihraç edilen 100 bini aşkın kamu görevlisi tam anlamıyla açlığa
terk edildi. Bu durum sadece kendilerini değil, bakıma muhtaç ailelerini de
etkiledi. Tüm bu yapılanlar alenen toplumun gözü önünde yapıldı ancak toplum,
bu insanları, sürekli değiştirilen gündem nedeniyle fark edemedi. 
KHK’yle ihraç edilmek, Türkiye gibi demokrasisi çeşitli
algılara yenik düşen, insan hakları yerlerde sürünen ülkelerde cehenneme
atılmak gibi bir şey ne yazık ki. Yani KHK’yle ihraç edilmek ölüme mahkûm
edilmekle eş değer.
Şimdi buradan soruyoruz: KHK’yle ihraç edilmek basit veya
önemsiz bir şey mi ki iade işlemleri OHAL Komisyonu tarafından bu kadar gizli
kapaklı şekilde yapılıyor, kararları dahi açıklanmıyor ve yayınlanmıyor? Bir de
şöyle bir durum ortaya çıkıyor: Göreve iadesine karar verilen kişi eski görev
yerine dönemiyor. Mesela öğretmen, kadrosu Millî Eğitim Bakanlığında, o
öğretmen geri döndüğünde aynı kadroyla devam edemeyecek, başka bir kurumda,
örneğin nüfus müdürlüğünde istihdamı sağlanacak. 
OHAL
nedeniyle işten atılan vatandaşın ismi herkese “FETÖ’cü” olarak lanse ediliyor
ama iade edilirken eski kurumdakiler o kişinin FETÖ’cü olmadığını dahi
bilemeyecek durumda olacak çünkü FETÖ’cü diye işten atılan vatandaş başka yerde
çalışıyor olacak. Yani vatandaş eski çalıştığı yerdeki iş arkadaşlarının
kafasında “hain” olarak kalmaya devam edecek, görevine iade edilmiş olsa bile,
FETÖ’cü olmadığı tespit edilmiş olsa bile. Bunun nedenini de anlayabilmek
gerçekten çok güç değerli arkadaşlar. 
Anlattığım
bu şartlar altında OHAL Komisyonunun gerçek adaleti sağlayacağına inanmıyoruz.
OHAL Komisyonu daha çok “oyalama komisyonu” olarak akıllarda kalacak bize göre.
İnsanların AİHM’e gitme yolunu tıkayan, toplum nezdinde “Bakın, adaleti
sağlayacağız, kimse mağdur olmayacak.” algısı yaratmaya çalışılan bir komisyon
olarak hafızalarımızda kalacak ve dahası, daha incelenmesi gereken 100 bin
dosya varken Başbakan Yardımcısı Bekir Bozdağ’ın “FETÖ’nün mağdur ettiği
vatandaşlarımızdan mağduriyeti devam eden kimse yoktur.” demeçlerinin gerçeği
yansıttığını düşünmüyoruz. 
OHAL’le
ilgili de şunları söylemek istiyorum değerli arkadaşlar: OHAL
kanunsuzluklarının zor kullanılarak resmîleştirilmesi yanlıştır. İş dünyasından
sivil topluma, emekçilerden iş verenlere, medyadan eğitim kurumlarına,
cezaevlerinden yargıya, sağlıktan siyasete hayatın her alanı geniş bir kuşatma
altındadır. Ülkemizi adım adım karanlığa sürükleyen bu kuşatma, bugünümüzü ve
geleceğimizi tehdit eden, yalnızca AKP iktidarına yarayan OHAL’in bir an önce
kaldırılarak eşit, özgür ve demokratik bir Türkiye'nin yaratılması şarttır. 
(Mikrofon
otomatik cihaz tarafından kapatıldı) 
FATMA
KAPLAN HÜRRİYET (Devamla) – Toparlıyorum Sayın Başkan.
BAŞKAN
– Tabii ki, buyurun, tamamlayın.
FATMA
KAPLAN HÜRRİYET (Devamla) – Teşekkür ediyorum Sayın Başkan.
Türkiye
Büyük Millet Meclisinin yasama ve denetleme yetkisi tekrar teslim edilmeli,
gasbedilen milletvekili hakları iade edilmelidir. Bizler vatandaşı temsil etmek
üzere seçildik değerli arkadaşlar, yetkilerimiz olmazsa seçilmemizin de pek bir
anlamı kalmıyor. Tam da bu noktada, tabii ki, Meclis Başkanı İsmail Kahraman
artık, görevini hatırlamalıdır ve Meclisin onuruna sahip çıkmalıdır. 
OHAL
gerekçe gösterilerek valilikler tarafından ilan edilen, başta toplantı ve
gösteri özgürlüğünü kısıtlayan tüm kararlar ile sokağa çıkma yasakları olmak
üzere özgürlüğü kısıtlayıcı tüm yasaklar derhâl kaldırılmalıdır. Bu yasaklara
uyulmaması gerekçesiyle yürütülen tüm soruşturmalar ve verilen cezalar
kaldırılmalıdır. İfade, konuşma, basın özgürlüğü üzerindeki baskılar sona
erdirilmelidir. Cezaevinde bulunan basın emekçileri özgürlüklerine
kavuşturulmalıdır diyor, Genel Kurulu saygıyla selamlıyorum. (CHP sıralarından
alkışlar) 
BAŞKAN
– Teşekkür ederiz Sayın Kaplan Hürriyet. 
Sayın
milletvekilleri, kanun hükmünde kararnamenin tümü üzerindeki görüşmeler
tamamlanmıştır. 
Maddelere
geçilmesini oylamadan önce, Sayın Tanal sisteme girmişler, buyurunuz Sayın
Tanal. 
V.- AÇIKLAMALAR (Devam)
28.- İstanbul Milletvekili Mahmut Tanal’ın, OHAL Komisyonunun çalışma
sistemine ilişkin açıklaması
MAHMUT
TANAL (İstanbul) – Teşekkür ederim Sayın Başkan. 
Değerli
milletvekilleri, saygıyla selamlıyorum. 
Değerli
Başkanım, bu OHAL Komisyonuyla ilgili, vatandaşın dosyasını inceleme hakkı yok,
avukatının dosya inceleme hakkı yok. Dosyanın içerisinde hangi deliller var,
hangileri yok; hangisine erişilebilir, yok. Biz İnsan Haklarını İnceleme
Komisyonu olarak OHAL Komisyonunu ziyarete gittiğimizde “Siz neye göre karar
veriyorsunuz, kriterleriniz nedir?” diye sorduğumuzda bize dediler ki:
“Polisten, MİT’ten gelen bilgilere göre veriyoruz.” Polis Vazife Kanunu’nun ek
7’nci maddesi uyarınca “Polisten gelen bilgi ve belgelerle hükme esas teşkil
edecek şekilde karar verilemez.” denildiği hâlde, ancak, OHAL Komisyonu “Biz
bunlara dayalı olarak karar veriyoruz.” şeklinde dediler ki bu, adil yargılama
ilkesini ihlal eden bir durum. 
Değerli
Başkanım, Anayasa’mızın 40’ıncı maddesi diyor ki: “Kamu görevlilerinin verdiği
zarar tazmin edilir ve bu, yetkililere rücu edilir.”
(Mikrofon
otomatik cihaz tarafından kapatıldı) 
MAHMUT
TANAL (İstanbul) – Özür dilerim, bitiyor 
BAŞKAN
– Lütfen tamamlayın. 
MAHMUT
TANAL (İstanbul) – Anayasa’mızın 40’ıncı maddesi diyor ki: “...resmî görevliler
tarafından vâki haksız işlemler sonucu uğradığı zarar da, kanuna göre, Devletçe
tazmin edilir.” Devlet de bunu sorumlu ilgililere rücu eder. Bu OHAL
Komisyonunda getirilen kanun hükmünde kararnamelerle bunların cezai, idari,
mali sorumluluğu da ortadan kaldırılmış durumdadır ki komplesi Anayasa’ya
aykırıdır.
Teşekkür
ediyorum. Saygılarımı sunarım.
BAŞKAN
– Teşekkür ederiz Sayın Tanal.
VIII.- KANUN TASARI VE TEKLİFLERİ İLE KOMİSYONLARDAN GELEN DİĞER İŞLER
(Devam)
A) Kanun Tasarı ve Teklifleri (Devam)
5.- 685 Sayılı Olağanüstü Hal İşlemleri İnceleme Komisyonu Kurulması
Hakkında Kanun Hükmünde Kararname (1/811) ile İçtüzük’ün 128’inci Maddesine
Göre Doğrudan Gündeme Alınmasına İlişkin Türkiye Büyük Millet Meclisi
Başkanlığı Tezkeresi (S. Sayısı: 455) (Devam)
BAŞKAN
– Sayın milletvekilleri, şimdi maddelerine geçilmesini oylarınıza sunuyorum:
Kabul edenler… Kabul etmeyenler… Kabul edilmiştir.
Şimdi,
birinci bölümün görüşmelerine başlıyoruz.
Birinci
bölüm 1 ila 7’nci maddeleri kapsamaktadır. 
Birinci
bölümde yer alan maddeleri, varsa o madde üzerindeki önerge işlemlerini
yaptıktan sonra ayrı ayrı oylarınıza sunacağım.
1’inci
madde üzerinde bir adet önerge vardır, okutuyorum:
Türkiye Büyük Millet Meclisi Başkanlığına
Görüşülmekte
olan 455 sıra sayılı Olağanüstü Hâl İşlemleri İnceleme Komisyonu Kurulması
Hakkında Kanun Hükmünde Kararname’nin 1’inci maddesinin ikinci fıkrasında yer
alan "Hâkimler ve Savcılar Yüksek Kurulu” ibaresinin "Hâkimler ve
Savcılar Kurulu” şeklinde değiştirilmesini arz ve teklif ederiz.
 Mustafa
Elitaş
 Kayseri
BAŞKAN
– Komisyon önergeye katılıyor mu?
İÇİŞLERİ
KOMİSYONU BAŞKANI CELALETTİN GÜVENÇ (Kahramanmaraş) – Takdire bırakıyoruz.
BAŞKAN
– Hükûmet katılıyor mu?
ÇEVRE
VE ŞEHİRCİLİK BAKANI MEHMET ÖZHASEKİ (Kayseri) – Katılıyoruz.
BAŞKAN
– Gerekçeyi okutuyorum:
Gerekçe:
Anayasa
değişikliğine uyum sağlanmaktadır.
BAŞKAN
– Önergeyi oylarınıza sunuyorum: Kabul edenler... Kabul etmeyenler... Önerge
kabul edilmiştir. 
Kabul
edilen önerge doğrultusunda maddeyi oylarınıza sunuyorum: Kabul edenler...
Kabul etmeyenler... Kabul edilmiştir. 
2’nci
maddeyi oylarınıza sunuyorum: Kabul edenler... Kabul etmeyenler... Kabul
edilmiştir. 
3’üncü
maddeyi oylarınıza sunuyorum: Kabul edenler... Kabul etmeyenler... Kabul
edilmiştir. 
4’üncü
madde üzerinde bir önerge vardır, okutuyorum:
Türkiye Büyük Millet Meclisi Başkanlığına
Görüşülmekte
olan 455 sıra sayılı Olağanüstü Hal İşlemleri İnceleme Komisyonu Kurulması
Hakkında Kanun Hükmünde Kararname’nin 4’üncü maddesinin aşağıdaki şekilde
değiştirilmesini arz ve teklif ederiz.
 Mustafa
Elitaş
 Kayseri

"Üyelerin
güvenceleri ve hakları
MADDE
4- (1) Üyelerin süreleri dolmadan herhangi bir nedenle görevlerine son
verilemez. Ancak üyenin;
a)
Komisyon tarafından kabul edilebilir mazereti olmaksızın bir takvim yılı içinde
toplam beş Komisyon toplantısına katılmaması,
b)
Ağır hastalık veya engellilik nedeniyle iş göremeyeceğinin sağlık kurulu
raporuyla belgelenmesi, 
c)
Görevi ile ilgili olarak işlediği suçlardan dolayı hakkında verilen mahkûmiyet
kararının kesinleşmesi,
ç)
Geçici iş göremezlik halinin üç aydan fazla sürmesi,
d)
26/9/2004 tarihli ve 5237 sayılı Türk Ceza Kanununun 302 nci, 309 uncu, 310
uncu, 311 inci, 312 nci, 313 üncü, 314 üncü ve 315 inci maddelerinde yazılı
suçlar nedeniyle hakkında soruşturma veya kovuşturma başlatılması,
e)
Terör örgütlerine veya Milli Güvenlik Kurulunca Devletin milli güvenliğine
karşı faaliyette bulunduğuna karar verilen yapı, oluşum veya gruplara üyeliği,
mensubiyeti, iltisakı veya bunlarla irtibatı olduğu gerekçesiyle hakkında
Başbakanlıkça idari soruşturma başlatılması veya soruşturma izni verilmesi,
hallerinin tespit edilmesi üzerine Komisyon tarafından üyeliğine son verilir.
Ölüm, istifa veya herhangi bir diğer nedenle boşalan üyelikler için en geç iki
ay içinde 1 inci maddenin ikinci fıkrasındaki usule göre yeni üyeler
belirlenir.
(2)
Komisyon üyeleri hakkında birinci fıkranın (d) bendinde belirtilen suçlardan
soruşturma açılması Başbakanın iznine tabidir.
(3)
Üyeler, Komisyondaki görevleri süresince kurumlarından aylıklı izinli sayılır.
Üyeler, mali ve sosyal haklarını kurumlarından almaya devam ederler. Üyelerin
görevli oldukları süreler yükselme ve emekliliklerinde de hesaba katılır ve
yükselmeleri başkaca bir işleme gerek duyulmadan süresinde yapılır. Hakim ve
savcılar dahil üyelerin görevli oldukları süreler, kendi kurumlarında veya mesleklerinde
fiilen geçirilmiş sayılır. Üyelere, kurumlarınca mali haklar kapsamında bir
ayda yapılan toplam ödeme tutarı ile (142.000) gösterge rakamının memur aylık
katsayısıyla çarpımı sonucu bulunan tutar arasındaki fark, damga vergisi hariç
herhangi bir vergi ve kesintiye tabi tutulmaksızın ve görev yaptıkları süreyle
orantılı olmak üzere Başbakanlıkça ayrıca her ay ilave ücret olarak ödenir.
(4)
Komisyon üyelerinin üyelik görevleri kapsamındaki karar, görev ve fiillerine
ilişkin hukuki, idari, mali ve cezai sorumlulukları hakkında 8/11/2016 tarihli
ve 6755 sayılı Olağanüstü Hal Kapsamında Alınması Gereken Tedbirler ile Bazı
Kurum ve Kuruluşlara Dair Düzenleme Yapılması Hakkında Kanun Hükmünde
Kararnamenin Değiştirilerek Kabul Edilmesine Dair Kanunun 37 nci maddesi
uygulanır.”
BAŞKAN
– Komisyon önergeye katılıyor mu?
İÇİŞLERİ
KOMİSYONU BAŞKANI CELALETTİN GÜVENÇ (Kahramanmaraş) – Takdire bırakıyoruz.
BAŞKAN
– Hükûmet katılıyor mu?
ÇEVRE
VE ŞEHİRCİLİK BAKANI MEHMET ÖZHASEKİ (Kayseri) – Katılıyoruz.
BAŞKAN
– Gerekçeyi okutuyorum:
Gerekçe:

690
sayılı Kanun Hükmünde Kararname’nin 52’nci maddesi ile 694 sayılı Kanun
Hükmünde Kararname’nin 197’nci maddesinde yapılan değişiklikler metne
yansıtılmaktadır.
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmiştir. 
Kabul
edilen önerge doğrultusunda maddeyi oylarınıza sunuyorum: Kabul edenler… Kabul
etmeyenler… Kabul edilmiştir.
5’inci
maddeyi oylarınıza sunuyorum: Kabul edenler… Kabul etmeyenler… Kabul
edilmiştir.
6’ncı
maddeyi oylarınıza sunuyorum: Kabul edenler… Kabul etmeyenler… Kabul
edilmiştir.
7’nci
maddeyi oylarınıza sunuyorum: Kabul edenler… Kabul etmeyenler… Kabul
edilmiştir.
Birinci
bölümde yer alan maddelerin oylamaları tamamlanmıştır. 
İkinci
bölümün görüşmelerine başlıyoruz.
İkinci
bölüm geçici madde 1 dâhil 8 ila 15’inci maddeleri kapsamaktadır.
Şimdi
ikinci bölümde yer alan maddeleri ve varsa o madde üzerindeki önerge
işlemlerini yaptıktan sonra ayrı ayrı oylarınıza sunacağım.
8’inci
maddeyi oylarınıza sunuyorum: Kabul edenler… Kabul etmeyenler… Kabul
edilmiştir.
9’uncu
maddeyi oylarınıza sunuyorum: Kabul edenler… Kabul etmeyenler… Kabul
edilmiştir.
10’uncu
madde üzerinde bir önerge vardır, okutuyorum:
Türkiye Büyük Millet Meclisi Başkanlığına
Görüşülmekte
olan 455 sıra sayılı Olağanüstü Hal İşlemleri İnceleme Komisyonu Kurulması
Hakkında Kanun Hükmünde Kararnamenin 10’uncu maddesinin aşağıdaki şekilde
değiştirilmesini arz ve teklif ederiz.
 Mustafa
Elitaş
 Kayseri
“Kararların
uygulanması
MADDE
10- (1) Kamu görevinden, meslekten veya görev yapılan teşkilattan çıkarılan ya
da ilişiği kesilenlere ilişkin başvurunun kabulü halinde karar Devlet Personel
Başkanlığına bildirilir. Bu şekilde bildirilen personelin atama teklifleri;
statüleri, unvanları ve yürüttükleri görevler itibarıyla başka kurumlarda
görevlendirilmeleri mümkün olmayanlar hariç olmak üzere daha önce istihdam
edildikleri kurumlar dışındaki kamu kurum ve kuruluşlarında eski statülerine ve
unvanlarına uygun kadro ve pozisyonlara Devlet Personel Başkanlığı tarafından
ikamet ettikleri il dikkate alınarak onbeş gün içinde yapılır. Bu fıkra
kapsamında kamu görevine iade edilmesine karar verilenlerden, yöneticilik
görevinde bulunmakta iken kamu görevinden çıkarılmış olanların atamalarında,
yöneticilik görevinden önce bulundukları kadro ve pozisyon unvanları dikkate
alınır. Bu kapsamda yer alan personele ilişkin kadro ve pozisyonlar; atama
teklifi gerçekleştirilen kamu kurum ve kuruluşları tarafından ilgililere
ilişkin atama onaylarının alındığı tarih itibarıyla diğer kanunlardaki
hükümlere bakılmaksızın ve başka bir işleme gerek kalmaksızın ihdas, tahsis ve
vize edilmiş sayılır. İhdas, tahsis ve vize edilmiş sayılan kadro ve
pozisyonlar 13/12/1983 tarihli ve 190 sayılı Genel Kadro ve Usulü Hakkında
Kanun Hükmünde Kararnameye ekli cetvellerin ilgili bölümüne eklenmiş sayılır.
Yükseköğretim kurumlarında kamu görevinden çıkarılan öğretim elemanlarına
ilişkin kamu görevine iade kararı alınması halinde karar, Yükseköğretim Kurulu
Başkanlığına bildirilir. Bunların atama teklifleri; Ankara, İstanbul, İzmir
illeri dışında ve 2006 yılından sonra kurulan yükseköğretim kurumlarına öncelik
verilmek kaydıyla, Yükseköğretim Kurulu Başkanlığı tarafından kamu görevinden
çıkarıldığı yükseköğretim kurumu haricinde tespit edilecek yükseköğretim
kurumlarından birine önceki kadro unvanlarına uygun olarak onbeş gün içinde
yapılır. Bu fıkra kapsamında yükseköğretim kurumlarına ataması yapılanların
kadroları, başka bir işleme gerek kalmaksızın atama işleminin tamamlandığı
tarih itibarıyla ihdas edilerek 2/9/1983 tarihli ve 78 sayılı Yükseköğretim
Kurumları Öğretim Elemanlarının Kadroları Hakkında Kanun Hükmünde Kararnameye
ekli cetvellerin ilgili yükseköğretim kurumlarına ait bölümlerine eklenmiş
sayılır.
(2)
Kapatılan kurum ve kuruluşlara ilişkin başvurunun kabulü halinde ilgili kanun
hükmünde kararname hükümleri, söz konusu kurum ve kuruluş bakımından tüm hüküm
ve sonuçlarıyla birlikte söz konusu kanun hükmünde kararnamenin yayımı
tarihinden geçerli olmak üzere ortadan kalkmış sayılır. Buna ilişkin işlemler
ilgisine göre İçişleri Bakanlığı, Maliye Bakanlığı, Sağlık Bakanlığı veya
Vakıflar Genel Müdürlüğü tarafından yerine getirilir.
(3)
Komisyonun karara bağladığı dosyaya ilişkin olarak Komisyonda bulunan tüm
evrak, birinci fıkra kapsamına giren dosyalarda ilgilinin son görev yaptığı
kurum veya kuruluşa, ikinci fıkra kapsamına giren dosyalarda ilgili kurum veya
kuruluşa, diğer dosyalarda ise ek 1 inci maddeye göre husumetin yöneltileceği
kurum veya kuruluşa devredilir.” 
BAŞKAN
– Komisyon önergeye katılıyor mu?
İÇİŞLERİ
KOMİSYONU BAŞKANI CELALETTİN GÜVENÇ (Kahramanmaraş) – Takdire bırakıyoruz Sayın
Başkan.
BAŞKAN
– Hükûmet katılıyor mu?
ÇEVRE
VE ŞEHİRCİLİK BAKANI MEHMET ÖZHASEKİ (Kayseri) – Katılıyoruz.
BAŞKAN
– Gerekçeyi okutuyorum.
Gerekçe:
690
sayılı Kanun Hükmünde Kararname’nin 53’üncü maddesi ile 694 sayılı Kanun
Hükmünde Kararname’nin 198’inci maddesinde yapılan değişiklikler metne
yansıtılmaktadır.
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmiştir.
Kabul
edilen önerge doğrultusunda maddeyi oylarınıza sunuyorum: Kabul edenler… Kabul
etmeyenler… Kabul edilmiştir.
11’inci
madde üzerinde bir önerge vardır, okutuyorum:
Türkiye Büyük Millet Meclisi Başkanlığına
Görüşülmekte
olan 455 sıra sayılı Olağanüstü Hal İşlemleri İnceleme Komisyonu Kurulması
Hakkında Kanun Hükmünde Kararnamenin 11’inci maddesinin (1)’inci fıkrasının
aşağıdaki şekilde değiştirilmesini arz ve teklif ederiz.
 Mustafa
Elitaş
 Kayseri
"(1)
Komisyon kararlarına karşı Hâkimler ve Savcılar Kurulunca belirlenecek Ankara
idare mahkemelerinde ilgilinin en son görev yaptığı kurum veya kuruluş aleyhine
iptal davası açılabilir. Bu davalarda ayrıca Başbakanlığa ve Komisyona husumet
yöneltilemez.”
BAŞKAN
– Komisyon önergeye katılıyor mu?
İÇİŞLERİ
KOMİSYONU BAŞKANI CELALETTİN GÜVENÇ (Kahramanmaraş) – Takdire bırakıyoruz Sayın
Başkan.
BAŞKAN
– Hükûmet katılıyor mu?
ÇEVRE
VE ŞEHİRCİLİK BAKANI MEHMET ÖZHASEKİ (Kayseri) – Katılıyoruz efendim.
BAŞKAN
– Gerekçeyi okutuyorum:
Gerekçe:
690
sayılı Kanun Hükmünde Kararname’nin 54’üncü maddesi ve 694 sayılı Kanun
Hükmünde Kararname’nin 199’uncu maddesinde yapılan değişiklikler metne
yansıtılmaktadır.
BAŞKAN
– Önergeyi oylarınıza sunuyorum: Kabul edenler… Kabul etmeyenler… Kabul
edilmiştir.
Kabul
edilen önerge doğrultusunda maddeyi oylarınıza sunuyorum: Kabul edenler… Kabul
etmeyenler… Kabul edilmiştir.
12’nci
madde üzerinde bir önerge vardır, okutuyorum:
Türkiye Büyük Millet Meclisi Başkanlığına
Görüşülmekte
olan 455 sıra sayılı Olağanüstü Hâl İşlemleri İnceleme Komisyonu Kurulması
Hakkında Kanun Hükmünde Kararname’nin 12’nci maddesinin birinci fıkrasına
aşağıdaki cümlelerin eklenmesini arz ve teklif ederiz.
 Mustafa
Elitaş 
 Kayseri
“Bu
şekilde görevlendirilen personelin görevli oldukları süreler yükselme ve
emekliliklerinde de hesaba katılır ve yükselmeleri başlıca bir işleme gerek
duyulmadan süresinde yapılır. Hâkim ve savcılar dâhil görevlendirilen
personelin Komisyonda geçirdikleri süreler, kendi kurumlarında veya
mesleklerinde fiilen geçirilmiş sayılır.”
BAŞKAN
– Komisyon önergeye katılıyor mu?
İÇİŞLERİ
KOMİSYONU BAŞKANI CELALETTİN GÜVENÇ (Kahramanmaraş) – Takdire bırakıyoruz Sayın
Başkan.
BAŞKAN
– Hükûmet katılıyor mu?
GENÇLİK
VE SPOR BAKANI OSMAN AŞKIN BAK (Rize) – Katılıyoruz Sayın Başkan.
BAŞKAN
– Gerekçeyi okutuyorum:
Gerekçe:
694
sayılı Kanun Hükmünde Kararname’nin 200’üncü maddesinde yapılan değişiklikler
metne yansıtılmaktadır.
BAŞKAN
– Önergeyi oylarınıza sunuyorum: Kabul edenler… Kabul etmeyenler… Kabul
edilmiştir.
Kabul
edilen önerge doğrultusunda maddeyi oylarınıza sunuyorum: Kabul edenler… Kabul
etmeyenler… Kabul edilmiştir.
13’üncü
maddeyi oylarınıza sunuyorum: Kabul edenler… Kabul etmeyenler… Kabul
edilmiştir.
Sayın
milletvekilleri, yeni madde ihdasına dair bir önerge vardır. Önergeyi okutup
Komisyona soracağım. Komisyon önergeye salt çoğunlukla yani 14 üyesiyle
katılırsa önerge üzerinde yeni bir madde olarak görüşme açacağım. Komisyonun
salt çoğunlukla katılmaması hâlindeyse önergeyi işlemden kaldıracağım.
Şimdi,
önergeyi okutuyorum:
Türkiye Büyük Millet Meclisi Başkanlığına
Görüşülmekte olan 455 sıra sayılı Olağanüstü Hâl
İşlemleri İnceleme Komisyonu Kurulması Hakkında Kanun Hükmünde Kararname’ye
13’üncü maddesinden sonra gelmek üzere aşağıdaki ek maddenin eklenmesini arz ve
teklif ederiz.
 Mustafa
Elitaş 
 Kayseri
"Açılacak
davalarda husumet
EK
MADDE 1 - (1) Komisyon kararlarına karşı açılacak iptal davaları;
a)
Kamu görevinden, meslekten veya görev yapılan teşkilattan çıkarılan ya da
ilişiği kesilenlerce en son görev yapılan kurum veya kuruluş,
b)
Devlet memurları ve işçiler dahil Türk Silahlı Kuvvetlerinden çıkarılanlarca
Millî Savunma Bakanlığı,
c)
Emniyet Genel Müdürlüğü, Jandarma Genel Komutanlığı ve Sahil Güvenlik
Komutanlığı teşkilatlarından çıkarılanlarca İçişleri Bakanlığı,
ç)
Öğrencilikle ilişiği kesilen öğrencilerce Millî Eğitim Bakanlığı,
d)
Kapatılan derneklerce İçişleri Bakanlığı,
e)
Kapatılan vakıflarca Vakıflar Genel Müdürlüğü,
f)
Kapatılan sendika, federasyon ve konfederasyonlarca Çalışma ve Sosyal Güvenlik
Bakanlığı,
g)
Kapatılan özel sağlık kuruluşlarınca Sağlık Bakanlığı,
ğ)
Kapatılan özel öğretim kurumları, özel öğrenci yurt ve pansiyonlarınca Millî
Eğitim Bakanlığı,
h)
Kapatılan vakıf yükseköğretim kurumlarınca Millî Eğitim Bakanlığı,
ı)
Kapatılan özel radyo ve televizyon kuruluşlarınca Radyo ve Televizyon Üst
Kurulu,
i)
Kapatılan gazete, dergi, yayınevi, dağıtım kanalı ve haber ajanslarınca
Basın-Yayın ve Enformasyon Genel Müdürlüğü,
j)
Resen emekliye sevk edilmiş, kendi isteğiyle emekli olmuş, Emniyet Teşkilatı
Disiplin Tüzüğü hükümlerine göre meslekten veya Devlet memurluğundan çıkarılmış
ya da müstafi sayılmış olup rütbeleri alınan Emniyet Teşkilatı personelince
İçişleri Bakanlığı,
k)
Türk Silahlı Kuvvetlerinden emekliye sevk edilen, kendi isteğiyle emekli olan,
6413 sayılı Türk Silahlı Kuvvetleri Disiplin Kanunu hükümlerine göre Silahlı
Kuvvetlerden ayırma cezası alan, Devlet memurluğundan çıkarılan, sözleşmeleri
fesih edilen, müstafi sayılan veya istifa eden subay, sözleşmeli subay,
astsubay, sözleşmeli astsubay, Devlet memuru, işçi, uzman erbaş, sözleşmeli
erbaş ve erler ile 926 sayılı Kanunun geçici 32 nci maddesi kapsamında
haklarında işlem tesis edilmiş olup rütbesi alınan ve emekli kimlikleri iptal
edilen Türk Silahlı Kuvvetleri personelince Milli Savunma Bakanlığı, bu fıkra
kapsamına giren Jandarma Genel Komutanlığı ve Sahil Güvenlik Komutanlığı
personelince İçişleri Bakanlığı, 
aleyhine
açılır.”
BAŞKAN
– Sayın Komisyon, önergeye salt çoğunlukla katılıyor musunuz?
İÇİŞLERİ
KOMİSYONU BAŞKANI CELALETTİN GÜVENÇ (Kahramanmaraş) – Evet, salt çoğunluğumuz
var Sayın Başkan, katılıyoruz.
BAŞKAN
– Komisyon önergeye salt çoğunlukla katılmış olduğundan önerge üzerinde yeni
bir madde olarak görüşme açıyorum.
Söz
isteyen? Yok.
Önergeyi
oylarınıza sunuyorum: Kabul edenler... Kabul etmeyenler... Kabul edilmiştir ve
yeni bir madde ihdas edilmiştir.
Geçici
madde 1 üzerinde bir önerge vardır, okutuyorum:
Türkiye Büyük Millet Meclisi Başkanlığına
Görüşülmekte
olan 455 sıra sayılı Olağanüstü Hal İşlemleri İnceleme Komisyonu Kurulması
Hakkında Kanun Hükmünde Kararname’nin geçici 1’inci maddesinin (3)’üncü
fıkrasına aşağıdaki cümlelerin eklenmesini arz ve teklif ederiz.
 Mustafa
Elitaş
 Kayseri
“Bu
dosyalar hakkında yargı mercilerince karar verilmesine yer olmadığına ve
tarafların yaptıkları masrafların üzerlerinde bırakılmasına dosya üzerinden
kesin olarak karar verilir, vekâlet ücretine hükmedilmez. Bu dosyalar, yeni bir
başvuru şartı aranmaksızın incelenmek üzere Komisyona gönderilir.” 
BAŞKAN
– Komisyon önergeye katılıyor mu? 
İÇİŞLERİ
KOMİSYONU BAŞKANI CELALETTİN GÜVENÇ (Kahramanmaraş) – Takdire bırakıyoruz.
BAŞKAN
– Hükûmet katılıyor mu?
GENÇLİK
VE SPOR BAKANI OSMAN AŞKIN BAK (Rize) – Katılıyoruz Sayın Başkan.
BAŞKAN
– Gerekçeyi okutuyorum:
Gerekçe:
690
sayılı Kanun Hükmünde Kararname’nin 56’ncı maddesinde yapılan değişiklikler
metne yansıtılmaktadır. 
BAŞKAN
– Önergeyi oylarınıza sunuyorum: Kabul edenler… Kabul etmeyenler… Kabul
edilmiştir. 
Kabul
edilen önerge doğrultusunda geçici madde 1’i oylarınıza sunuyorum: Kabul
edenler… Kabul etmeyenler… Kabul edilmiştir.
Sayın
milletvekilleri, yeni bir madde ihdasına dair bir önerge vardır. Önergeyi
okutup Komisyona soracağım, Komisyon önergeye salt çoğunlukla katılırsa önerge
üzerinde yeni bir madde olarak görüşme açacağım, Komisyonun salt çoğunlukla
katılmaması hâlinde ise önergeyi işlemden kaldıracağım. 
Şimdi
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 455 sıra sayılı Olağanüstü Hal İşlemleri İnceleme Komisyonu Kurulması
Hakkında Kanun Hükmünde Kararname’ye aşağıdaki geçici maddenin eklenmesini arz
ve teklif ederiz.
 Mustafa
Elitaş
 Kayseri
“Komisyona
intikal ettirilecek başvurular
GEÇİCİ
MADDE 2- (1) Bu Kanun Hükmünde Kararnamenin kapsamına giren konularda bu Kanun
Hükmünde Kararnamenin yürürlüğe girdiği tarihten önce yapılmış olan başvurular,
süre şartı hariç 7 nci maddedeki şartlara uygun olması halinde ilgili
kurumlarca işleme alınmak üzere Komisyona intikal ettirilir.” 
BAŞKAN
– Sayın Komisyon, önergeye salt çoğunlukla katılıyor musunuz? 
İÇİŞLERİ
KOMİSYONU BAŞKANI CELALETTİN GÜVENÇ (Kahramanmaraş) – Salt çoğunluğumuz vardır,
katılıyoruz Sayın Başkan. 
BAŞKAN
– Komisyon önergeye salt çoğunlukla katılmış olduğundan önerge üzerinde yeni
bir madde olarak görüşme açıyorum. 
Söz
isteyen? Yok. 
Önergeyi
oylarınıza sunuyorum: Kabul edenler… Kabul etmeyenler… Kabul edilmiştir, yeni
bir madde ihdas edilmiştir. 
14’üncü
maddeyi oylarınıza sunuyorum: Kabul edenler… Kabul etmeyenler… Kabul
edilmiştir. 
15’inci
maddeyi oylarınıza sunuyorum: Kabul edenler… Kabul etmeyenler… Kabul
edilmiştir. 
İkinci
bölümde yer alan maddelerin oylamaları tamamlanmıştır. 
Kanun
hükmünde kararnamenin tümünün açık oylaması 1 Şubat 2018 Perşembe gününe
bırakılmıştır. 
6’ncı
sırada bulunan, 687 Sayılı Olağanüstü Hal Kapsamında Bazı Düzenlemeler
Yapılması Hakkında Kanun Hükmünde Kararname ile İçtüzük’ün 128’inci Maddesine
Göre Doğrudan Gündeme Alınmasına İlişkin Türkiye Büyük Millet Meclisi
Başkanlığı Tezkeresi’nin görüşmelerine başlayacağız. 
6.- 687 Sayılı Olağanüstü Hal Kapsamında Bazı Düzenlemeler Yapılması
Hakkında Kanun Hükmünde Kararname (1/814) ile İçtüzük’ün 128’inci Maddesine
Göre Doğrudan Gündeme Alınmasına İlişkin Türkiye Büyük Millet Meclisi
Başkanlığı Tezkeresi (S. Sayısı: 468) (x)
BAŞKAN
– Komisyon ve Hükûmet yerinde. 
Komisyon
Raporu 468 sıra sayısıyla bastırılıp dağıtılmıştır. 
Sayın
milletvekilleri, alınan karar gereğince bu kanun hükmünde kararname İç Tüzük’ün
91’inci maddesi kapsamında temel kanun olarak görüşülecektir. Bu nedenle, kanun
hükmünde kararname tümü üzerindeki görüşmeler tamamlanıp maddelerine geçilmesi
kabul edildikten sonra bölümler hâlinde görüşülecek ve bölümlerde yer alan
maddeler ayrı ayrı oylanacaktır. 
Kanun
hükmünde kararnamenin tümü üzerinde Milliyetçi Hareket Partisi Grubu adına söz
isteyen Kahramanmaraş Milletvekili Sayın Fahrettin Oğuz Tor’u kürsüye davet
ediyorum. 
Buyurun
Sayın Tor. (MHP sıralarından alkışlar)
MHP
GRUBU ADINA FAHRETTİN OĞUZ TOR (Kahramanmaraş) – Sayın Başkan, değerli
milletvekilleri; 468 sıra sayılı 687 Sayılı Olağanüstü Hal Kapsamında
Düzenlemeler Yapılması Hakkında Kanun Hükmünde Kararname’nin tümü üzerinde
Milliyetçi Hareket Partisi adına söz almış bulunuyorum. Bu vesileyle sizleri ve
ekranları başında bizleri izleyen aziz milletimizi sevgi ve saygılarımla
selamlıyorum. 
Değerli
milletvekilleri, malumlarınız olduğu üzere, bu ve diğer birçok kanun hükmünde
kararnamenin çıkış sebebi, Türk milletinin 15 Temmuzda vahşi bir saldırıya
maruz kalmasıdır. Türk askeri kılığına giren hainler, tarihin en büyük ihanet
ve melanetinin fail ve taraftarı olmuşlardır. 
Başarılsaydı,
ne idüğü belirsiz emeller Türkiye’yi işgal edeceklerdi, cumhuriyet tasfiye
edilecek, Türk tarihinin akışı kesilecekti. Sonuç alınmış olsaydı Türk milleti
iç savaş şartlarına mahkûm olacaktı. Bugün anlıyoruz ki sosyal ve ekonomik
hayata nüfuz eden, yargıdan üniversitelere, eğitimden medyaya, Emniyetten
bürokrasiye, sivil toplum kuruluşlarından iş âlemine kadar girmedik,
yuvalanmadık yer bırakmayanlar kötü emellerin, ajanların, emperyalistlerin
amacına hizmet etmişlerdir. 15 Temmuz FETÖ darbe teşebbüsü 250 vatan evladının
şehadetine de sebep olmuştur. Yüce dinimizi emellerine alet edenler, safiyane
duyguları sömürerek, himmet toplayarak, hizmet yaygarası kopararak Türkiye’yi
imha etmeye kalkıştılar. Türk milleti ihaneti durdurdu. Ayağa kalkan millî
irade hainlerin tepesine balyoz gibi indi. 
Kanun
hükmünde kararnamelerin esas sebepleri bunlardır. Kanun hükmünde kararnameler
bir zaruretin neticesidir. Bununla beraber kanun hükmünde kararnameler esas
amacı dışına çıkarılmamalıdır, Türkiye Büyük Millet Meclisi dışlanarak kanunla
düzenlenmesi gereken hususlarda kanun hükmünde kararname çıkarılmamalıdır,
kanun hükmünde kararname çıkarma amacı zayıflatılmamalıdır. 
Değerli
milletvekilleri, Türk Dil Kurumu “darbe”yi “Bir ülkede baskı kurarak, zor
kullanarak veya demokratik yollardan yararlanarak hükûmeti istifa ettirme veya
rejimi değiştirecek biçimde yönetimi devirme işi” olarak tanımlamaktadır. Daha
kısa bir tabirle, gayrimeşru şekilde yönetime el konulmasıdır darbe; ülkenin
kaderini son derece etkileyecek bir durumdur. Yönetimde demokrasi olgusunu
barındırmayan ülkelerin ilerlemediği gerçeği karşısında darbenin, demokrasi
dışı eylemlerin ülkelerin geri kalmasına sebep olduğu açıktır. Son örnek
Sovyetler Birliği’dir, dağılmasından sonra yaşanan gelişmeler demokrasinin
faziletlerini açıkça göstermektedir. 
Türkiye
Cumhuriyeti kurulduğu 1923 yılından bugüne kadar ülkemizde darbe, darbe
girişimi, muhtıra, e-muhtıra olmak üzere çok sayıda darbe girişimi meydana
gelmiştir. Sıralayacak olursak, bunlar, 27 Mayıs 1960 darbesi, 22 Şubat
ayaklanması, 12 Mart 1971 muhtırası, 1977 süreci, 12 Eylül 1980 darbesi, 28
Şubat 1997 süreci, 27 Nisan 2007 e-muhtırası, 15 Temmuz 2016 darbe girişimidir.

Darbe
yapmayı kafasına koyanlar bunun alt yapısını hazırlamışlardır. Çok gerilere
gitmeye gerek yok, 11 Eylül 1980 günü Ankara’da yaşananlar bunun en somut
örneğidir. Darbeyi halk nezdinde meşru kılmak için her türlü yola başvurulmuş,
terör körüklenmiştir. 11 Eylül 1980 günü Ankara’da, Kızılay dâhil, Millî Eğitim
Bakanlığı dâhil bombalı pankart asılmadık yer bırakılmamış, insanları evlerine
gidemez hâle getirmişlerdir. 
Demokrasinin
geliştiği ülkelerde darbeden, darbe teşebbüsünden, muhtıradan bahsedemezsiniz.
Son elli, yüz yıla baktığınızda Almanya’da, Fransa’da, İngiltere’de, ABD’de,
İsveç’te, Norveç’te, Finlandiya’da, Hollanda’da, Belçika’da, İtalya’da,
İsviçre’de, Japonya’da darbenin ne olduğunu bilen nesil yok denecek kadar
azdır. Google’a girip “darbe ülkeleri” yazınca karşınıza Afrika ülkeleri, bazı
Orta Doğu ülkeleri, bazı Asya ülkeleri çıkmaktadır. Bunların çoğu da geri
kalmış, sömürgeden yeni kurtulmuş, en fazla da gelişmekte olan ülkelerdir.
Ülkemizi 1923’ten günümüze kazanımları itibarıyla bu ülkelerle asla mukayese
edecek değiliz ancak ortalama on yılda bir darbe veya teşebbüsü yapılan bir
ülke konumuna düşmek de hoş değildir diyorum. Yakışmayan bu imajı silmek
boynumuzun borcudur. 
Değerli
milletvekilleri, demokrasinin tanımı, tartışmasız, günümüzde hâlâ devam eden
bir tartışmadır. Bunun çeşitli sebepleri vardır. Demokratik olmayan devletlerin
kendilerini demokratik olarak tanıtma çabaları, birçok kişi veya kurumun
demokrasi adı altında kendi fikirlerini haklı çıkarma ve empoze etme gayretleri
bunlardan bazılarıdır. “Demokrasi” denince, çoğunluğun yönetimi, azınlık haklarını
güvence altına alma, fakirin yönetimi, sosyal eşitsizliği yok etme çabaları
yönetimi, fırsat eşitliği sağlamaya çalışan yönetim, kamu hizmetlerinde
bulunmak için halkın desteğine dayanan yönetim, bütün bunlar demokrasinin ortak
paydalarıdır. Çoğunluk, azınlık, zengin veya fakir, demokrasinin ortak yönü
halka dayanmasıdır, halkın kendini yönetmesi temel dayanaktır. Bunun için de
demokrasi eşittir millî iradedir, demokrasi eşittir hoşgörüdür, demokrasi
eşittir insan haklarıdır, demokrasi eşittir hukukun üstünlüğüdür, demokrasi
eşittir ehliyettir. Genel Başkanımızın beyanıyla “Bir olmalıyız, iri olmalıyız,
millî birlik ve dayanışma ruhunu sonuna kadar diri tutmalıyız.” diyoruz. Çözüm,
adamına göre demokrasi değildir; çözüm, tam demokrasidir. Yukarıda kısaca
birkaç ortak paydasını saydığım demokrasinin bu temel değerlerine insanımızı
samimiyetle inandıramadığımız müddetçe demokrasi sınavından geçerli not
alamayacağımız açıktır. “Ne yapmamız gerekir?” diye soracak olursak, en başta
“eğitim” diyenlerdenim. Küçük yaşlardan itibaren insanımızı demokrasiye
inandıramadığımız, demokrat bir anlayışa sahip kılamadığımız müddetçe ülkemiz
muasır medeniyetler seviyesine maalesef ulaşamayacaktır. Eğitimin uzun vadeli
olduğu göz önüne alındığında kısa sürede yapılması gereken ise “Adalet mülkün
temelidir.” inancını vatandaş nezdinde temin etmektir. Adalet olmayan yerde
demokrasi olmaz. Adalet devlet için ne kadar önemliyse insan onurunu, insan
şerefini yaşatmak için de bir o kadar önemlidir. 
Değerli
milletvekilleri “Bir memleket yalnız adaletle ebedîleşir, adaletsizlikle
yıkılır.” “Adalet erdemlerin kraliçesidir.” “Adalet Tanrı’yı da insanları da
memnun eder.” “Adalet mülkün temelidir, mülk her şeydir.” birkaç atasözü. Bu
sebeple, adalet eşittir demokrasidir, adaletsiz demokrasi, demokrasisiz adalet
olmaz diyoruz. 
Konuşmamı
bir menkıbeyle bitirmek istiyorum. Dönemin büyük insanı Fatih Sultan Mehmet Han
döneminde, görevlendirdiği papazların yolu İznik’e düşer. Papazlar orada şöyle
bir mahkemeyle karşılaşırlar: Bir Müslüman diğer bir Müslüman’dan bir tarla
satın alarak ekin zamanı tarlayı sürmeye başlar. Kara sabanla tarlayı sürmeye
çalışan çiftçinin sabanına biraz sonra ağzına kadar dolu bir küp altın takılır.
Hiç heyecan bile duymayan Müslüman bu altınları küpüyle tarlayı satın aldığı
öbür Müslüman’a götürüp teslim etmek ister. “Kardeşim, ben senden tarlanın
üstünü satın aldım, altını değil. Eğer sen tarlanın içinde bu kadar altın
olduğunu bilseydin herhâlde bu fiyata satmazdın, al şu altınları.” der.
Tarlanın ilk sahibi ise daha başka düşünmektedir. O da şöyle söyler: “Kardeşim,
yanlış düşünüyorsun. Ben sana tarlayı olduğu gibi, taşıyla toprağıyla beraber
sattım. İçini de dışını da bu satışla beraber sana verdiğimden içinden çıkan
altınları almaya hiçbir hakkım yoktur, bu altınlar senindir, dilediğini yap.”
Kadı her 2 şahsın çocukları olup olmadığını sorar. Onlardan birinin kızı,
birinin de oğlu olduğunu öğrenir ve oğlanla kızı nikâhlayarak altınları çeyiz
olarak verir.
Değerli milletvekilleri, beş yüz yıl önce böyleymiş.
Şimdi olsa çeteler savaşır, kan gövdeyi götürür diyorum. 
Yüce Mevla’dan ülkemizin böyle bir olayla bir daha
karşılaşmamasını diliyorum; haktan, adaletten, demokrasiden ayrılmayan, kul
hakkını gözeten yöneticiler nasip etmesini niyaz ediyorum. 
Yüce heyetinizi saygılarımla selamlıyorum. (MHP
sıralarından alkışlar)
BAŞKAN – Teşekkür ederiz Sayın Tor. 
Halkların Demokratik Partisi Grubu adına Mardin
Milletvekili Sayın Erol Dora.
Buyurun Sayın Dora. (HDP sıralarından alkışlar) 
HDP GRUBU ADINA EROL DORA (Mardin) – Sayın Başkan,
değerli milletvekilleri; 687 Sayılı Olağanüstü Hal Kapsamında Bazı Düzenlemeler
Yapılması Hakkında Kanun Hükmünde Kararname üzerinde Halkların Demokratik
Partisi Grubu adına söz aldım. Genel Kurulu saygıyla selamlıyorum. 
Değerli milletvekilleri, tabii, yaklaşık bir buçuk yıldır
ardı ardına çıkarılan olağanüstü hâl kanun hükmünde kararnameleri tüm
uyarılarımıza ve çağrılarımıza rağmen ancak şimdi Meclis gündemine getiriliyor.
Yalnız başına bu uygulama bile olağanüstü hâl sürecinde yaşanan hukuksuzlukların
bir vesikası niteliğindedir. Yani bu KHK’lerin en az içerikleri kadar çıkarılma
biçimleri ve Meclis gündemine getirilme biçim ve süreleri de hukuka ve mevcut
Anayasa’ya açıkça aykırılıklar taşımaktadır. 
Değerli
milletvekilleri, 15 Temmuz darbe girişiminin ardından ilan edilen OHAL ve bu
kapsamda Bakanlar Kurulunca art arda çıkarılan KHK’lerin yasama organı olan
Türkiye Büyük Millet Meclisinde görüşülerek onaylanması anayasal bir
zorunluluktur. Anayasa’nın 121’inci maddesinin üçüncü fıkrasına göre olağanüstü
hâl KHK’leri Resmi Gazete’de yayımlanır ve aynı gün Türkiye Büyük Millet
Meclisinin onayına sunulur. Bunların Meclisçe onaylanmasına ilişkin süre ve
usul İç Tüzük’te belirlenir. Burada ayrıca Meclis İçtüzüğü’ne atıfta
bulunulduğunu görüyoruz.
İç
Tüzük’ün 128’inci maddesine göre ise olağanüstü hâl KHK’leri komisyonlarda ve
Genel Kurulda diğer kanun hükmünde kararnameler ile kanun tasarı ve
tekliflerinden önce ivedilikle en geç otuz gün içinde görüşülür ve karara
bağlanır. “Komisyonlarda en geç yirmi gün içinde görüşmeleri tamamlanmayan
kanun hükmünde kararnameler Meclis Başkanlığınca doğrudan doğruya Genel Kurul
gündemine alınır.” denilmektedir.
Sayın
Başkan, değerli milletvekilleri; şimdiye kadar yayımlanan OHAL KHK’lerinin
büyük çoğunluğu Türkiye Büyük Millet Meclisi tarafından onaylanmamıştır.
Onaylanmamış KHK’lerin tamamı için otuz günlük onay süresi çoktan geçmiştir.
Dolayısıyla bu kanun hükmünde kararnamelere ilişkin olarak Türkiye Büyük Millet
Meclisinin bizatihi kendisi, Türkiye Büyük Millet Meclisinin İçtüzüğü’nün
128’inci maddesinin hükmünü çiğnemiştir. Mevcut durum, Anayasa’ya ve İç Tüzük’e
açıkça aykırıdır. 
Değerli
milletvekilleri, Anayasa’nın 121’inci maddesinin üçüncü fıkrasında belirtildiği
gibi, ilan edilen olağanüstü hâl dönemlerinde OHAL’in gerektirdiği konularda
kararname çıkarılır. Aynı hükmü Anayasa’nın 15’inci maddesinde de görüyoruz.
Burada da durumun gerektirdiği ölçüde kararname çıkarılması gerektiği ifadesi
yer almaktadır. Bu bağlamda, OHAL kararnamelerinin OHAL’in ilan edilme
nedeniyle yakından ilintili olması gerekmektedir. Oysa bir buçuk yıldır
sürdürülen OHAL döneminde çıkarılan KHK’lerin içeriklerine baktığımızda hepimiz
görüyoruz ki OHAL’in ilan edilme nedeniyle hiç ilgisi olmayan birçok konuda
kararname çıkarılmaktadır. Örneğin bu üzerinde görüştüğümüz 687 sayılı
Kararname’ye baktığımızda, kararnamenin 2’nci maddesinde 2918 sayılı
Karayolları Trafik Kanunu’nda değişiklik yapılmakta ve kış lastiği
zorunluluğuyla ilgili bir düzenleme yapılmaktadır. Kış lastiği uygulamasının
OHAL’in ilan edilmesiyle nasıl bir ilişkisi vardır veya kış lastiği
uygulamasında yapılan değişikle 15 Temmuz darbe girişiminin nasıl bir ilişkisi
vardır? İzaha muhtaç konulardır bunlar. Bu bir hukuk garabetidir aynı zamanda.
Yine
687 sayılı Kararname’nin 3’üncü maddesine baktığımızda burada da 4447 sayılı
İşsizlik Sigortası Kanunu’nda bir değişiklik yapılmaktadır. Gördüğümüz gibi, bu
maddenin de OHAL’le ya da darbe girişimiyle nasıl bir ilişkisi vardır,
açıklanması gerekmektedir.
Tabii,
bitmedi. Kararnamenin 4’üncü maddesi bankacılık mevzuatıyla ilgili, kredi
borçlarının yapılandırılmasına ilişkin bir düzenlemeyi içermektedir.
Kararnamenin 5’inci ve 6’ncı maddesi Özel Öğretim Kanunu kapsamında öğrenci
etüt merkezleriyle ilgili bir düzenleme içermektedir. Bu düzenlemenin de
OHAL’le hiçbir ilgisi bulunmamaktadır. Yani bu kararname Anayasa’ya çok açık
bir biçimde aykırıdır, Anayasa’yı yok saymaktadır.
Değerli
milletvekilleri, OHAL kararnamelerine ilişkin bir diğer koşulsa OHAL kanun
hükmünde kararnamelerinin geçici olması gerektiğidir yani OHAL kalktığında
bunların da kalkması gerekir. O nedenle OHAL KHK’leriyle kanun yapılamaz, kanun
değiştirilemez. Oysa şimdi uygulamaya baktığımızda OHAL kanun hükmünde
kararnameleriyle bir yığın yeni kanun çıkarılmaktadır, bir yığın kanunda
değişiklik yapılmaktadır. 
Sayın
Başkan, değerli milletvekilleri; OHAL KHK’leri bakımından bir başka hukuka
aykırılık OHAL Kanunu’na uygunluk bakımındandır. 1983 tarihli OHAL Kanunu
vardır. Bu kanun, temel hak ve özgürlüklerin nasıl sınırlandırılacağının OHAL
Kanunu’yla düzenleneceğini söylemektedir. Örneğin, 667 sayılı KHK’ye baktığımız
zaman çok geniş bir sorumsuzluk görüyoruz. Burada OHAL kararnamelerini
uygulayanlar hukuki, idari, mali, cezai sorumluluktan yoksun tutulmaktadır;
hukuk devletinde böyle bir şey olamaz. Bu, kamu görevlilerini suç işlemeye
teşvik etmektedir, kamu görevlilerinin üzerinde büyük bir cezasızlık
kurmaktadır, keyfîliğe ve istismara yol açmaktadır. OHAL kararnameleriyle
askıya alınamayacak haklar vardır. “Peki, bu OHAL kararnameleriyle askıya
alınamayacak haklar ihlal edilirse bu kamu görevlileri ne olacak?” diye
baktığımızda bunlara karşı hiçbir cezai müeyyide uygulanamayacak bugünkü
durumda. 
Değerli
milletvekilleri, OHAL çok ciddi sayıda ve nitelikte insan hakları ihlaline
elverişli bir rejimdir. Türkiye’de uygulandığı şekliyle OHAL âdeta bir
hukuksuzluk rejimi hâline gelmiştir. Ortada bir hukuk boşluğu, hukukun geçerli
olmadığı bir alan vardır ve muğlak alan her geçen gün kontrolsüzce büyümektedir
ve bu durum tehlikeli boyutlara ulaşmıştır. Bu bağlamda, Türkiye çok belirsiz,
vahim yönlere doğru sürüklenmektedir. 
Sayın
Başkan, değerli milletvekilleri; OHAL KHK’lerinin 15 Temmuz darbe girişimiyle
uzaktan yakından alakası olmayan konuları da içeriyor olması, OHAL dönemlerinde
dahi güvence altına alınmış olan, temel hakları hiçe sayan ve ölçülülük
ilkesine açıkça aykırılık teşkil eden hükümler barındırıyor olması, masumiyet
karinesi ilkesini ihlal etmesi, ülkenin normal hukuk rejimini âdeta askıya
almış olması vahim bir tablodur. Dolayısıyla, bu OHAL uygulamasının acilen, bir
an önce yürürlükten kaldırılması gerekmektedir. 
Sayın
Başkan, değerli milletvekilleri; kanun hükmünde kararnamelerin başta normlar
hiyerarşisindeki yeri olmak üzere birçok açıdan hukuki durumları belirsizdir.
Bu belirsizlik hukuk devleti ilkesini boşa düşürmektedir. Hukuk devleti
ilkesinin askıya alındığı bir sistemde artık hiç kimsenin hukuki güvenlik
içinde kesinlikle olamayacağı açıktır. 
Değerli milletvekilleri, OHAL süreci Türkiye ekonomisini
âdeta çöküntüye uğratmaktadır. Ülke ekonomisindeki kriz Hükûmetin her türlü
manipülasyonlarına rağmen gün gibi ortadadır ve gizlenemez boyutları çoktan
aşmış bulunmaktadır. Yurttaşlarımız, ekonomik bunalımlardan ötürü maalesef
kendi bedenlerini ateşe vermektedir. OHAL rejimiyle, genç bir demografiye sahip
olan 80 milyonluk bir ülke nüfusu yönetilemez; bu, sürdürülebilir değildir.
Hükûmete bir an önce OHAL uygulamalarının sonlandırılması bağlamında bir kez
daha Parlamentonun önünde çağrımızı yineliyor, Genel Kurulu bu duygularla sevgi
ve saygıyla selamlıyorum. (HDP sıralarından alkışlar)
BAŞKAN – Teşekkür ederiz Sayın Dora.
Cumhuriyet Halk Partisi Grubu adına İstanbul Milletvekili
Sayın Zeynel Emre. 
Buyurun Sayın Emre. (CHP sıralarından alkışlar)
CHP GRUBU ADINA ZEYNEL EMRE (İstanbul) – Sayın Başkan, değerli
milletvekilleri; hepinizi saygıyla selamlıyorum. 
Değerli arkadaşlar, şimdi, gerçekleri burada samimiyetle
konuşmamız lazım. Türkiye’de OHAL niye ilan edildi? Yani, biz 15 Temmuz darbe
girişimini yaşamamış olsaydık Türkiye şimdiki gibi bir rejimle yönetilecek
miydi? Yönetilmeyecekti, değil mi? 15 Temmuz darbe girişimi ve bunun arkasında
FETÖ örgütü, bir darbe girişimiyle ülkede yönetimi ele geçirmeye çalıştılar ve
burada, en başta Mecliste oluşan sağduyulu bir tepki ve ittifakla, milletin de
el ele vermesiyle bu darbe girişimi önlendi. Bakın bunlar, herkesin mutabık
olduğu konular yani tartışma dışı olan alanlar. Bu darbe girişiminden sonra
Hükûmet, Bakanlar Kurulu şu gerekçeyle OHAL kararı aldı: “Ben çok ağır bir
tehlikeyle karşı karşıya kaldım, FETÖ’yle mücadele edeceğim ve bu mücadele
konusunda yetki istiyorum.” dedi, bu Meclisten bu yetkiyi aldı. 
Şimdi,
değerli arkadaşlar, bakın, çok açık bir şekilde söylüyorum, Türkiye’de anayasal
rejim ortadan kalkmıştır. Şu anda biz, tutanın elinde kalan, kimin nasıl
pazarlıklar sonucunda hazırladığı belli olmayan, kimlerin hazırladığı belli
olmayan, hiçbir meşruiyeti olmayan kanun hükmünde kararnamelerle yönetiliyoruz.
Bugün buradaki 687 sayılı Kanun Hükmünde Kararname’nin içeriğine bakın değerli
arkadaşlar. Belki birçoğunuz okumadı bunu. Böyle de bir acı tarafı var çünkü
biz böylesine yakıcı bir sorunu konuşurken dahi şunu görüyoruz: İşte, Mecliste
“selfie”ler çekiliyor, sohbetler ediliyor, Türkiye de aylardan beri beklediği
OHAL KHK’sini görüşüyor burada. 
Şimdi,
bir defa, niye anayasal rejimle artık yönetilmiyoruz dedim? Değerli arkadaşlar,
kanun hükmünde kararnamelerin alanı dışında çıkmasını bir kenara bırakın, bir
kanun hükmünde kararnamenin çıktıktan ne kadar süre sonra Meclise geleceği
belirtilmiş. Bu süreye uyulmuyor, değil mi? Hangi işlemlere tabi tutulacağı, en
geç yirmi gün içinde de görüşmeleri tamamlanmayan kanun hükmünde kararnamelerin
-yani ilgili komisyonlara gönderilmeyen- direkt Genel Kurulun gündemine
alınacağı belirtilmiş ancak bunların hiçbirine uyulmuyor ve bir şey de olmuyor.

Şimdi,
bakın, burada çok yakıcı maddeler var, enteresan. Yani mesela TMSF’ye
devredilen kanalların nasıl yandaş hâle getirileceğine yönelik ince bir
düzenleme var; burada bir FETÖ mücadelesi yok. Yine 2’nci maddede kış lastiği
kullanımının zorunluluğuna ilişkin yaptırımlar hakkında düzenleme yapılması
öngörülüyor; bunun FETÖ’yle mücadeleyle uzaktan yakından ilgisi yok. 3’üncü
maddeye bakıyorum, istihdamı artırabilmek amacıyla, işsizliği azaltabilmek
amacıyla bir madde olduğundan bahsediliyor; yine FETÖ’yle ilgisi yok. 4’üncü,
5’inci, hiçbir maddenin uzaktan yakından FETÖ’yle ilgisi yok ama neyle ilgisi
var? Bakın, OHAL şartları altında referandum yapılamayacağına, anayasal
değişiklik yapılamayacağına yönelik onlarca argümanı biz size zamanında sunduk.
Yetmezmiş gibi biz o referandumun eşit şartlarda olmadığını ve bu hâliyle de
gayrimeşru ilan edileceğini önceden söyledik size değil mi? Bakın öyle bir
madde var ki burada, diyor ki: “Bu referandum eşit şartlarda olmayacak, ben
propaganda için bütün partilere aynı oranda şans vermeyeceğim.” Ve bunun için
KHK çıkartılıyor; şayet televizyonlar tarafından eşit şartlarda süre verilmezse
siyasi partilere bir para cezasıyla karşılaşacağına yönelik bir mevzuat olduğu
için, bu KHK’yle bu kaldırılıyor. Yani açıkça deniyor ki: “Türkiye’de demokrasi
olmayacak, eşitlik olmayacak, yarışa girdiğimizde biz eşit olmayacağız.” Bunun
sonucunda ne oluyor değerli arkadaşlar? Referandum döneminde hangi partinin ve
kimlerin -Cumhurbaşkanlığı dâhil olmak üzere- basında ne kadar zaman yer
alabildiğine yönelik bazı rakamlar aldım.
Bakın
değerli arkadaşlar, en çok izlenen 17 televizyon kanalı; bunlar arasındaki
orana göre 1-10 Mart tarihlerinde haber bültenlerinde, miting ve konuşmalarla
ilgili haberlerde Cumhurbaşkanlığına 53 saat verilmiş, AKP’ye 83 saat, MHP’ye
14,5 saat, Cumhuriyet Halk Partisine 17 saat ayrılmış, HDP’ye de 33 dakika yer
verilmiş. Yine, 1-20 Mart tarihlerindeki canlı yayınlarda da Cumhurbaşkanlığına
169 saat, AKP’ye 301 saat, MHP’ye 15,5 saat, Cumhuriyet Halk Partisine 45 saat,
HDP’ye ise hiç yer verilmemiş. Toplamda “evet” 485 saat canlı yayında
anlatılmış “hayır” ise sadece 45 saat anlatılmış. Şimdi, Cumhurbaşkanlığı 20,
AKP’liler 115, MHP’liler 7, CHP’liler 20 kere tartışma programına katılmış,
HDP’liler ise hiç çağrılmamış. Şimdi diyoruz ya “Türkiye Anayasası’na göre
seçimler adil, demokratik bir ortamda gerçekleşir.” Bütün bunlar bize şunu
gösteriyor: Mevcut durum devam ettikçe önümüzdeki seçim dönemi de şaibeli bir
şekilde geçecektir. Şayet Türkiye’de OHAL kalkmazsa Türkiye’de seçimlerin adil,
demokratik ve eşit şartlarda yürütülebileceğine yönelik düzenlemeler teminat
altına alınmazsa, önümüzdeki seçimlerin sonucu ne olursa olsun, orada meşruiyet
sorunu vardır, bu nettir. 
Peki,
bu duruma Anayasa Mahkemesi ne kadar suskun kalabilir? Biz biliyoruz ki bu
kanun hükmünde kararnameler -çoğunluğunuz var- buradan geçecek. Yani burada
bazen yapılan çok fahiş hatalar, belki 20 madde içerisindeki 1 madde
düzeltilebilir -dünkü, avukatlara zorunlu müdafi altında ifade verilmesine
yönelik düzenlemeye tekrar dönüş yapılması gibi- ama bunlar koca bir ormanda
bir ağaç kurtarmanın ötesine gitmeyecektir yani bunların hiçbirisi sorunu
çözmeyecektir. Biz Anayasa Mahkemesinin korkmadan, cesurca, hukuka bağlı olarak
karar vermesini bekliyoruz. 
Burada,
artık şu Meclis çatısı altında bulunan hiç kimse şu tartışmayı bizimle
yapamıyor: Yani Anayasa’nın 120, 121’inci maddelerine dayanılarak yapılan bir
işlem yok, devam eden bir OHAL yok, kanun hükmünde kararnameler yok. Sadece
yaşadığımız darbe girişiminin Allah’ın bir lütfu olarak görülmesi var; bundan
sonra, o lütuf doğrultusunda istediği şekilde yapılan düzenlemeler var;
sistemin, rejimin değiştirilmesi var ve hedeflenen, ebedî sürebilecek bir
iktidarın planları var. Bunlar açık değerli arkadaşlar.
Şimdi,
değerli milletvekilleri, hakikaten ibretlik konuşmalara şahit oluyoruz.
Geçtiğimiz hafta, Cumhurbaşkanı danışmanlarından birisi televizyon
programlarında şöyle bir ifadede bulundu. Tutuklular için, biliyorsunuz, bir
kanun hükmünde kararnameyle de onun düzenlemesi yapılmıştı, işte, zorunlu tek
tip kıyafet. Kendisi 12 Eylül döneminde tutukluymuş ve o tutuklu olduğu dönem
içerisinde bu tek tip uygulamasına karşı çıkmış. Tek tiple ilgili “Şimdi neden
böyle bir düzenleme getiriyorsunuz?” diye soru geldiğinde diyor ki: “O zaman
faşizm koşullarındaydık, şimdi demokrasi var. Biz demokrasiyi korumak için bu
düzenlemeleri yapıyoruz.” 
ÖZGÜR
ÖZEL (Manisa) – Faşizmin daniskası var, daniskası var. Faşizmin daniskası var.
ZEYNEL
EMRE (Devamla) - Şimdi, bakın değerli arkadaşlar, 12 Eylül cuntasının gerekçesi
neydi biliyor musunuz? Bir hatırlayalım mı? Diyor ki: “Girişilen harekâtın
amacı ülke bütünlüğünü korumak, millî birlik ve beraberliği sağlamak, muhtemel
bir iç savaşı ve kardeş kavgasını önlemek, devlet otoritesini ve varlığını
yeniden tesis etmek ve demokratik düzenin işlemesine mani olan sebepleri
ortadan kaldırmaktır.” Gerekçe bu, uygulama tam tersi. Şimdi, biz, işte, o 12
Eylül Dönemi’nde yaşanan hukuksuzlukları maalesef bu dönem de yaşıyoruz.
Buradan şunu özellikle söylemek istiyorum değerli arkadaşlar: Bakın, ne olursa
olsun Türkiye'nin bir demokrasiye olan inancı, Türkiye'nin bir demokrasi
yönünde çabası geçmişten bugüne kadar gelmiştir ve sürekli gelişen bir demokrasi
anlayışımız vardı bütün eksikliklerine rağmen, ta ki sizin iktidarınızı
yaşayana kadar. Özellikle 15 Temmuz felaketinden hiçbir ders çıkarılmadığını ve
15 Temmuzda darbeciler iktidara gelseydi ne yapılacaksa bugün sizin de aynı o
tip uygulamalara öykünerek bu düzenlemelerin içerisinde yer aldığınızı
söyleyebiliriz.
Değerli
arkadaşlar, siz halkın size verdiği yetkiye sahip çıkmalısınız. Bakın, burada
yapılan bu düzenlemeler, aslında bu Mecliste hiç kimseyi adam yerine
koymamaktır. Buna bir dur demek gerektiğini düşünüyorum.
Genel
Kurulu saygılarla selamlıyorum. (CHP sıralarından alkışlar)
BAŞKAN
– Teşekkür ederiz Sayın Emre.
Kanun
hükmünde kararnamenin tümü üzerindeki görüşmeler tamamlanmıştır.
Maddelerine
geçilmesini oylarınıza sunuyorum: Kabul edenler… Kabul etmeyenler… Kabul
edilmiştir.
Şimdi
birinci bölümün görüşmelerine başlıyoruz.
Birinci
bölüm 3’üncü maddeye bağlı geçici madde 17 ve geçici madde 18 dâhil, 1 ila
6’ncı maddeleri kapsamaktadır. 
Birinci
bölümde yer alan maddeleri, varsa o madde üzerindeki önerge işlemlerini
yaptıktan sonra ayrı ayrı oylarınıza sunacağım.
1’inci
maddeyi oylarınıza sunuyorum: Kabul edenler… Kabul etmeyenler… Kabul
edilmiştir.
2’nci
maddeyi oylarınıza sunuyorum: Kabul edenler… Kabul etmeyenler… Kabul
edilmiştir.
Madde
3’e bağlı geçici madde 17’yi oylarınıza sunuyorum: Kabul edenler… Kabul
etmeyenler… Kabul edilmiştir.
Madde
3’e bağlı geçici madde 18’i oylarınıza sunuyorum: Kabul edenler... Kabul
etmeyenler... Kabul edilmiştir.
Madde
4’ü oylarınıza sunuyorum: Kabul edenler… Kabul etmeyenler… Kabul edilmiştir.
Madde
5’i oylarınıza sunuyorum: Kabul edenler… Kabul etmeyenler… Kabul edilmiştir.
Madde
6’yı oylarınıza sunuyorum: Kabul edenler… Kabul etmeyenler… Kabul edilmiştir.
ÖZGÜR
ÖZEL (Manisa) – Sayın Başkanım, bir söz istiyorum.
BAŞKAN
– Sayın Özel, buyurunuz.
V.- AÇIKLAMALAR (Devam)
29.- Manisa Milletvekili Özgür Özel’in, görüşülmekte olan 687 sayılı
Kanun Hükmünde Kararname’nin 7, 8 ve 9’uncu maddelerinin kabul edilmesinin
siyasi partiler arasında eşitsizliği kabul etmek olduğuna ilişkin açıklaması
ÖZGÜR
ÖZEL (Manisa) – Sayın Başkanım, şimdi, bu 7’nci, 8’inci ve 9’uncu maddelere
“evet” oyu verecek olan arkadaşlar şunu diyorlar! Siyasi partiler arasında
eşitsiz davranmak bir suç; bununla ilgili de televizyon kanallarına ceza
veriliyor. OHAL şartlarında yapılan referandumda akıl almaz bir biçimde bu ceza
ortadan kaldırıldı. Şimdi “evet” oyu verirlerse diyecekler ki: Bizim ile
muhalefet arasında eşitsiz davranın, 100 kat fark olsun, iktidardan yana
muhalefetin aleyhine bin kat fark olsun, bunun anayasal güvencesi, kanuni
güvencesi, bu eşitsizliğe karşı bir denetim de olmasın yani her türlü haksız,
hukuksuz, eşitsiz rekabette… Yani biz 120 kiloluk bir pehlivan çıkaralım, siz
tüy sıklet birisini çıkarın güreşsin, bizim pehlivan kazansın. 
(Mikrofon
otomatik cihaz tarafından kapatıldı)
ÖZGÜR
ÖZEL (Manisa) – Böyle oy kullanacaksanız, vicdanınız el veriyorsa, bu
eşitsizliğe “evet” diyorsanız, bu maddelere “evet” deyin arkadaşlar.
BAŞKAN
– Teşekkür ederim Sayın Özel.
VIII.- KANUN TASARI VE TEKLİFLERİ İLE KOMİSYONLARDAN GELEN DİĞER İŞLER
(Devam)
A) Kanun Tasarı ve Teklifleri (Devam)
6.- 687 Sayılı Olağanüstü Hal Kapsamında Bazı Düzenlemeler Yapılması
Hakkında Kanun Hükmünde Kararname (1/814) ile İçtüzük’ün 128’inci Maddesine
Göre Doğrudan Gündeme Alınmasına İlişkin Türkiye Büyük Millet Meclisi
Başkanlığı Tezkeresi (S. Sayısı: 468) (Devam)
BAŞKAN
- Birinci bölümde yer alan maddelerin oylamaları tamamlanmıştır.
Şimdi
ikinci bölümün görüşmelerine başlıyoruz. İkinci bölüm, 7 ila 14’üncü maddeleri
kapsamaktadır.
ÖZGÜR
ÖZEL (Manisa) – Demin söylediğim 7, 8, 9 içindi; şimdi oylanacak.
BAŞKAN
– Şimdi oylanacak.
İkinci
bölümde yer alan maddeleri, varsa o madde üzerindeki önerge işlemlerini
yaptıktan sonra ayrı ayrı oylarınıza sunacağım.
7’nci
maddeyi oylarınıza sunuyorum: Kabul edenler… Kabul etmeyenler… Kabul
edilmiştir.
8’inci maddeyi oylarınıza sunuyorum: Kabul edenler...
Kabul etmeyenler... Kabul edilmiştir.
9’uncu maddeyi oylarınıza sunuyorum: Kabul edenler...
Kabul etmeyenler... Kabul edilmiştir. 
ÖZGÜR ÖZEL (Manisa) – Cesur arkadaşları alkışlayalım,
bravo! [CHP sıralarından alkışlar (!)] Eşitsizlik suç oldu!
BAŞKAN
– 10’uncu maddeyi oylarınıza sunuyorum: Kabul edenler... Kabul etmeyenler...
Kabul edilmiştir. 
ÖZGÜR
ÖZEL (Manisa) – 48 kiloyuz, sırtınızı yere getireceğiniz 200 kilo da olsanız,
söz veriyoruz size. İstediğiniz kadar eşitsiz davranın, sırtınızı yere
getireceğiz.
BAŞKAN
– 11’inci madde üzerinde bir önerge vardır, okutuyorum:
Türkiye Büyük Millet Meclisi Başkanlığına
Görüşülmekte
olan 468 sıra sayılı Olağanüstü Hal Kapsamında Bazı Düzenlemeler Yapılması
Hakkında Kanun Hükmünde Kararname’nin 11’inci maddesinin aşağıdaki şekilde
değiştirilmesini arz ve teklif ederiz. 
 Mustafa
Elitaş
 Kayseri
"MADDE
11- 10/11/2016 tarihli ve 6758 sayılı Olağanüstü Hâl Kapsamında Bazı
Düzenlemeler Yapılması Hakkında Kanun Hükmünde Kararname’nin Değiştirilerek
Kabul Edilmesine Dair Kanun’un 20’inci maddesinin birinci fıkrasının ikinci
cümlesi aşağıdaki şekilde değiştirilmiş ve aynı maddeye aşağıdaki fıkra
eklenmiştir.”
"Kayyımlık
yetkisi Fona devredilen veya Fonun kayyım olarak atandığı şirketleri ve
ortaklık paylarını soruşturma ve kovuşturma süresince yönetmek ve temsil etmek
üzere atananlar veya görevlendirilenler ile 5271 sayılı Kanunun 128 inci maddesinin
onuncu fıkrasına göre malvarlığı değerlerinin yönetimi amacıyla atananlar ve bu
kapsamda icra edilen iş ve işlemler hakkında 8/11/2016 tarihli ve 6755 sayılı
Olağanüstü Hal Kapsamında Alınması Gereken Tedbirler ile Bazı Kurum ve
Kuruluşlara Dair Düzenleme Yapılması Hakkında Kanun Hükmünde Kararnamenin
Değiştirilerek Kabul Edilmesine Dair Kanunun 37 nci ve 38 inci maddeleri
uygulanır."
"(4)
20/7/2016 tarihli ve 2016/9064 sayılı Bakanlar Kurulu Kararıyla ülke genelinde
ilan edilen olağanüstü hal kapsamında yürürlüğe konulan kanun hükmünde
kararnameler gereğince kapatılan özel radyo ve televizyonların; 15/7/2016
tarihi itibarıyla sahip oldukları yayın lisansları, 15/2/2011 tarihli ve 6112
sayılı Radyo ve Televizyonların Kuruluş ve Yayın Hizmetleri Hakkında Kanunun
geçici 4 üncü maddesinin birinci fıkrası kapsamındaki yayın hakları, frekans ve
kanal kullanımı ile Radyo ve Televizyon Üst Kurulu nezdindeki benzeri izinleri
Maliye Bakanlığının bu yöndeki talebi üzerine Radyo ve Televizyon Üst Kurulu tarafından
ihya edilir. İhya edilen bu lisans ve haklar ile frekans, kanal kullanımı ve
Radyo ve Televizyon Üst Kurulu nezdindeki benzeri izinlerin Maliye Bakanlığınca
veya üçüncü fıkra kapsamında Tasarruf Mevduatı Sigorta Fonunca, kapatılan özel
radyo ve televizyonlara ait diğer varlıklarla birlikte ya da ayrı ayrı
satılması durumunda bunların yeni alıcıları adına devri ve tescili işlemleri
Fonun bildirimi üzerine, gerekli bilgi ve belgelerin tamamlanmasını müteakip
başkaca bir işleme gerek kalmaksızın en fazla bir ay içinde tamamlanır.”
BAŞKAN
– Komisyon önergeye katılıyor mu?
ANAYASA
KOMİSYONU BAŞKAN VEKİLİ ABDURRAHMAN ÖZ (Aydın) – Uygun görüşle takdire
bırakıyoruz. 
BAŞKAN
– Hükûmet katılıyor mu? 
GENÇLİK
VE SPOR BAKANI OSMAN AŞKIN BAK (Rize) – Katılıyoruz Sayın Başkan. 
BAŞKAN
– Gerekçeyi okutuyorum:
Gerekçe:

691
sayılı Kanun Hükmünde Kararname’nin 11’nci maddesiyle yapılan değişiklik metne
yansıtılmaktadır. 
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmiştir. 
Kabul
edilen önerge doğrultusunda maddeyi oylarınıza sunuyorum: Kabul edenler… Kabul
etmeyenler… Kabul edilmiştir. 
12’nci
maddeyi oylarınıza sunuyorum: Kabul edenler… Kabul etmeyenler… Kabul
edilmiştir. 
13’üncü
maddeyi oylarınıza sunuyorum: Kabul edenler… Kabul etmeyenler… Kabul
edilmiştir. 
14’üncü
maddeyi oylarınıza sunuyorum: Kabul edenler… Kabul etmeyenler… Kabul
edilmiştir. 
Buyurunuz.

ANAYASA
KOMİSYONU BAŞKAN VEKİLİ ABDURRAHMAN ÖZ (Aydın) – Sayın Başkanım, görüşülmekte
olan 468 sıra sayılı Kanun Hükmünde Kararname Genel Kurulda kabul edilen
değişiklik önergeleriyle birlikte kanunlaşacağından, düzenlemenin adının
“Olağanüstü Hal Kapsamında Bazı Düzenlemeler Yapılması Hakkında Kanun Hükmünde
Kararnamenin Değiştirilerek Kabul Edilmesine Dair Kanun” şeklinde
değiştirilmesine, ayrıca metinde geçen ve görüştüğümüz kanun hükmünde
kararnameye atıfta bulunan “kanun hükmünde kararname” ibarelerinin “kanun”
olarak değiştirilmesine yönelik redaksiyon talebimiz vardır.
Takdirinize
saygıyla arz ediyoruz. 
BAŞKAN
– Teşekkür ederiz. 
Talebiniz
kayıtlara geçmiştir. 
Redaksiyon
işlemi kanun yazımı sırasında Başkanlığımızca gerçekleştirilecektir. 
İkinci
bölümde yer alan maddelerin oylamaları tamamlanmıştır. 
Kanun
hükmünde kararnamenin tümünün açık oylaması 1 Şubat 2018 Perşembe gününe
bırakılmıştır. 
Bilgilerinize
sunulur. 
Birleşime
on dakika ara veriyorum. 
Kapanma Saati: 22.11
YEDİNCİ OTURUM
Açılma Saati:22.24
BAŞKAN:
Başkan Vekili Pervin BULDAN
KÂTİP ÜYELER: Sema KIRCI (Balıkesir), Fehmi KÜPÇÜ (Bolu)
-----0-----
BAŞKAN
– Sayın milletvekilleri, Türkiye Büyük Millet Meclisinin 53’üncü Birleşiminin
Yedinci Oturumunu açıyorum. 
7’nci
sırada bulunan, 690 Sayılı Olağanüstü Hal Kapsamında Bazı Düzenlemeler
Yapılması Hakkında Kanun Hükmünde Kararname ile İçtüzük’ün 128’inci Maddesine
Göre Doğrudan Gündeme Alınmasına İlişkin Türkiye Büyük Millet Meclisi
Başkanlığı Tezkeresi’nin görüşmelerine başlayacağız.
7.- 690 Sayılı Olağanüstü Hal Kapsamında Bazı Düzenlemeler Yapılması
Hakkında Kanun Hükmünde Kararname (1/836) ile İçtüzük’ün 128’inci Maddesine
Göre Doğrudan Gündeme Alınmasına İlişkin Türkiye Büyük Millet Meclisi
Başkanlığı Tezkeresi (S. Sayısı: 484)
BAŞKAN
– Komisyon? Yok. 
Ertelenmiştir.

8’inci
sırada bulunan, 691 sayılı Sayılı Olağanüstü Hal Kapsamında Bazı Düzenlemeler
Yapılması Hakkında Kanun Hükmünde Kararname ile İçtüzük’ün 128’inci Maddesine
Göre Doğrudan Gündeme Alınmasına İlişkin Türkiye Büyük Millet Meclisi
Başkanlığı Tezkeresi’nin görüşmelerine başlayacağız. 
8.- 691 Sayılı Olağanüstü Hal Kapsamında Bazı Düzenlemeler Yapılması
Hakkında Kanun Hükmünde Kararname (1/860) ile İçtüzük’ün 128’inci Maddesine
Göre Doğrudan Gündeme Alınmasına İlişkin Türkiye Büyük Millet Meclisi
Başkanlığı Tezkeresi (S. Sayısı: 496) (x)
BAŞKAN
– Komisyon ve Hükûmet burada. 
Komisyon
raporu 496 sıra sayısıyla bastırılıp dağıtılmıştır.
Sayın
milletvekilleri, alınan karar gereğince bu kanun hükmünde kararname İç Tüzük’ün
91’inci maddesi kapsamında temel kanun olarak görüşülecektir. Bu nedenle, kanun
hükmünde kararname tümü üzerindeki görüşmeler tamamlanıp maddelerine geçilmesi
kabul edildikten sonra bölümler hâlinde görüşülecek ve bölümlerde yer alan
maddeler ayrı ayrı oylanacaktır.
Kanun
hükmünde kararnamenin tümü üzerindeki görüşmeler tamamlanmıştır. 
Maddelerine
geçilmesini oylarınıza sunuyorum: Kabul edenler... Kabul etmeyenler... Kabul
edilmiştir.
Şimdi
birinci bölümün görüşmelerine başlıyoruz.
Birinci
bölüm 1 ila 7’nci maddeleri kapsamaktadır. 
Birinci
bölümde yer alan maddeleri, varsa o madde üzerindeki önerge işlemlerini
yaptıktan sonra ayrı ayrı oylarınıza sunacağım.
1’inci
maddeyi oylarınıza sunuyorum: Kabul edenler... Kabul etmeyenler... Kabul
edilmiştir.
2’nci
maddeyi oylarınıza sunuyorum: Kabul edenler... Kabul etmeyenler... Kabul
edilmiştir.
3’üncü
maddeyi oylarınıza sunuyorum: Kabul edenler... Kabul etmeyenler... Kabul
edilmiştir.
4’üncü
maddeyi oylarınıza sunuyorum: Kabul edenler... Kabul etmeyenler... Kabul
edilmiştir.
5’inci
maddeyi oylarınıza sunuyorum: Kabul edenler... Kabul etmeyenler... Kabul
edilmiştir.
6’ncı
maddeyi oylarınıza sunuyorum: Kabul edenler... Kabul etmeyenler... Kabul
edilmiştir.
7’nci
maddeyi oylarınıza sunuyorum: Kabul edenler... Kabul etmeyenler... Kabul
edilmiştir.
Birinci
bölümde yer alan maddelerin oylamaları tamamlanmıştır.
Şimdi
ikinci bölümün görüşmelerine başlıyoruz.
İkinci
bölüm 8 ila 14’üncü maddeleri kapsamaktadır. 
İkinci
bölümde yer alan maddeleri, varsa o madde üzerindeki önerge işlemlerini
yaptıktan sonra ayrı ayrı oylarınıza sunacağım.
8’inci
maddeyi oylarınıza sunuyorum: Kabul edenler... Kabul etmeyenler... Kabul
edilmiştir.
9’uncu
maddeyi oylarınıza sunuyorum: Kabul edenler... Kabul etmeyenler... Kabul
edilmiştir.
10’uncu
maddeyi oylarınıza sunuyorum: Kabul edenler... Kabul etmeyenler... Kabul
edilmiştir.
11’inci
madde üzerinde bir önerge vardır, okutuyorum:
Türkiye Büyük Millet Meclisi Başkanlığına
Görüşülmekte
olan 496 sıra sayılı Olağanüstü Hal Kapsamında Bazı Düzenlemeler Yapılması
Hakkında Kanun Hükmünde Kararname’nin 11’inci maddesinin metinden çıkarılmasını
arz ve teklif ederiz.
 Mustafa
Elitaş
 Kayseri
BAŞKAN
– Komisyon önergeye katılıyor mu?
MİLLÎ
SAVUNMA KOMİSYONU BAŞKANI YUSUF BEYAZIT (Tokat) – Takdire bırakıyoruz Sayın
Başkan.
BAŞKAN
– Hükûmet katılıyor mu?
GENÇLİK
VE SPOR BAKANI OSMAN AŞKIN BAK (Rize) – Katılıyoruz Sayın Başkan.
BAŞKAN
– Gerekçeyi okutuyorum.
Gerekçe:
687
sayılı Kanun Hükmünde Kararname’nin 11’inci maddesine dair hazırlanan önergenin
kabul edilmesiyle, 691 Sayılı Kanun Hükmünde Kararname’nin 11’inci maddesiyle
yapılan değişiklik ilgili kanun metnine işlenmiş olduğundan ihtiyaç kalmayan bu
madde metinden çıkarılmaktadır.
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmiştir.
Kabul
edilen önerge doğrultusunda madde metinden çıkarılmıştır.
12’nci
madde üzerinde bir önerge vardır, okutuyorum.
Türkiye Büyük Millet Meclisi Başkanlığına
Görüşülmekte
olan 496 sıra sayılı Olağanüstü Hal Kapsamında Bazı Düzenlemeler Yapılması
Hakkında Kanun Hükmünde Kararname’nin 12’nci maddesinin metinden çıkarılmasını
arz ve teklif ederiz.
 Mustafa
Elitaş
 Kayseri
BAŞKAN
– Komisyon önergeye katılıyor mu?
MİLLÎ
SAVUNMA KOMİSYONU BAŞKANI YUSUF BEYAZIT (Tokat) – Takdire bırakıyoruz Sayın
Başkan.
BAŞKAN
– Hükûmet katılıyor mu?
GENÇLİK
VE SPOR BAKANI OSMAN AŞKIN BAK (Rize) – Katılıyoruz Sayın Başkan.
BAŞKAN
– Gerekçeyi okutuyorum.
Gerekçe:
685
Sayılı Kanun Hükmünde Kararname’ye dair hazırlanan önergelerin kabul
edilmesiyle, 691 Sayılı Kanun Hükmünde Kararname’nin 12’nci maddesiyle yapılan
değişiklik ilgili kanun hükmünde kararnamenin kabul edilmesine ilişkin kanun
metnine işlenmiş olduğundan, ihtiyaç kalmayan bu madde metinden
çıkarılmaktadır.
BAŞKAN
– Önergeyi oylarınıza sunuyorum: Kabul edenler… Kabul etmeyenler… Kabul
edilmiştir.
Kabul
edilen önerge doğrultusunda madde metinden çıkarılmıştır.
13’üncü
maddeyi oylarınıza sunuyorum: Kabul edenler… Kabul etmeyenler… Kabul
edilmiştir.
14’üncü
maddeyi oylarınıza sunuyorum: Kabul edenler… Kabul etmeyenler… Kabul
edilmiştir.
Komisyon
Başkanının söz talebi var.
Buyurun.
MİLLÎ
SAVUNMA KOMİSYONU BAŞKANI YUSUF BEYAZIT (Tokat) – 496 sıra sayılı Kanun
Hükmünde Kararname Genel Kurulda kabul edilen değişiklik önergeleriyle birlikte
kanunlaşacağından, düzenlemenin adının “Olağanüstü Hal Kapsamında Bazı
Düzenlemeler Yapılması Hakkında Kanun Hükmünde Kararnamenin Değiştirilerek
Kabul Edilmesine Dair Kanun” şeklinde değiştirilmesine, ayrıca metinde geçen ve
görüştüğümüz kanun hükmünde kararnameye atıfta bulunan “kanun hükmünde
kararname” ibarelerinin “kanun” olarak değiştirilmesine yönelik redaksiyon
talebimiz vardır. 
Takdirlerinize saygıyla arz ediyorum. 
BAŞKAN – Teşekkür ederiz.
Talebiniz kayıtlara geçmiştir. 
Redaksiyon işlemi kanun yazımı sırasında Başkanlığımızca
gerçekleştirilecektir. 
İkinci bölümde yer alan maddelerin oylamaları
tamamlanmıştır.
Kanun hükmünde kararnamenin görüşmeleri tamamlanmıştır. 
Şimdi kanun hükmünde kararnamenin tümünü oylarınıza
sunuyorum: Kabul edenler… Kabul etmeyenler… Kanun hükmünde kararname kabul
edilerek kanunlaşmıştır. 
Sayın milletvekilleri, 9’uncu sırada bulunan, 500 sıra sayılı Kanun Hükmünde Kararname’nin görüşmelerine
başlıyoruz. 
9.- 694 Sayılı Olağanüstü Hal Kapsamında Bazı Düzenlemeler Yapılması
Hakkında Kanun Hükmünde Kararname (1/870) ile İçtüzük’ün 128’inci Maddesine
Göre Doğrudan Gündeme Alınmasına İlişkin Türkiye Büyük Millet Meclisi
Başkanlığı Tezkeresi (S. Sayısı: 500)
BAŞKAN – Komisyon? Yok.
Ertelenmiştir.
10’uncu sırada bulunan, 512 sıra sayılı Kanun Hükmünde
Kararname’nin görüşmelerine başlıyoruz.
10.- 696 Sayılı Olağanüstü Hal Kapsamında Bazı Düzenlemeler Yapılması
Hakkında Kanun Hükmünde Kararname (1/907) ile İçtüzük’ün 128’inci Maddesine
Göre Doğrudan Gündeme Alınmasına İlişkin Türkiye Büyük Millet Meclisi
Başkanlığı Tezkeresi (S. Sayısı: 512)
BAŞKAN – Komisyon? Yok.
Ertelenmiştir.
Gündemimizde başka bir iş bulunmadığından kanun tasarı ve
teklifleriyle komisyonlardan gelen diğer işleri sırasıyla görüşmek için, 1
Şubat 2018 Perşembe günü saat 14.00’te toplanmak üzere birleşimi kapatıyorum. 
Herkese iyi geceler diliyorum. 
Kapanma Saati: 22.31




(x) 449 S. Sayılı Basmayazı tutanağa
eklidir.


(x) Bu bölümlerde hatip tarafından Türkçe
olmayan kelimeler ifade edildi.




















(x) 450 S. Sayılı Basmayazı tutanağa
eklidir.


(x) 452 S. Sayılı Basmayazı tutanağa
eklidir. 


(x) 454 S. Sayılı Basmayazı tutanağa
eklidir.


(x) 455 S.
Sayılı Basmayazı tutanağa eklidir.


(x) 468 S.Sayılı Basmayazı tutanağa
eklidir.


(x) 496 S. Sayılı Basmayazı tutanağa
eklidir. 




