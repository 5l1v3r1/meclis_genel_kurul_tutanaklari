



TBMM Tutanak Müdürlüðü




 
 TÜRKİYE BÜYÜK MİLLET MECLİSİ
 TUTANAK DERGİSİ

 76’ncı
Birleşim
 20
Nisan 2016 Çarşamba

(TBMM Tutanak Hizmetleri Başkanlığı tarafından
hazırlanan bu Tutanak Dergisi’nde yer alan ve kâtip üyeler tarafından okunmuş
bulunan her tür belge ile konuşmacılar tarafından ifade edilmiş ve tırnak
içinde belirtilmiş alıntı sözler aslına uygun olarak yazılmıştır.)

 İÇİNDEKİLER


I.- GEÇEN TUTANAK ÖZETİ
II.- GELEN KÂĞITLAR
III.- YOKLAMALAR
IV.- GÜNDEM DIŞI KONUŞMALAR
A) Milletvekillerinin Gündem Dışı
Konuşmaları
1.- Denizli Milletvekili Kazım Arslan’ın,
Denizli ilinin sorunlarına ilişkin gündem dışı konuşması
2.- Kayseri Milletvekili Hülya Nergis’in,
Kayseri ve Erciyes yöresine ilişkin gündem dışı konuşması
3.- Van Milletvekili Bedia Özgökçe
Ertan’ın, Van çevre yolunun yapılmamasına ilişkin gündem dışı konuşması
V.- AÇIKLAMALAR
1.- Hatay Milletvekili Serkan Topal’ın,
Hatay ilinde Suriye’deki savaş nedeniyle ekonomik, sosyal ve kültürel anlamda
büyük sıkıntılar yaşandığına ve savaşın etkilediği iller için bir teşvik düzenlemesi
yapılıp yapılmayacağını öğrenmek istediğine ilişkin açıklaması
2.- İstanbul Milletvekili Didem Engin’in,
uyuşturucu kullanımı ve madde bağımlılığının ürkütücü boyutlara ulaştığına ve
Hükûmetin önleyici ve koruyucu tedbirleri bir an evvel hayata geçirmesi
gerektiğine ilişkin açıklaması
3.- Balıkesir Milletvekili Ahmet Akın’ın,
Balıkesir’in Karesi ilçesinin sorunlarına ilişkin açıklaması
4.- Artvin Milletvekili Uğur
Bayraktutan’ın, Artvin’i Hopa ve Karadeniz’e bağlayan Cankurtaran Tüneli
inşaatının bir an önce bitirilmesi için gerekenin yapılmasını talep ettiğine
ilişkin açıklaması
5.- Mersin Milletvekili Serdal
Kuyucuoğlu’nun, muhtarların özellikle kırsalda bekçi uygulamasının tekrar
yürürlüğe konulmasını talep ettiklerine ve arazisinin kenarına ev yapmış
insanların elektrik ve su abonesi olamamaları konusuna çözüm bulunması
gerektiğine ilişkin açıklaması
6.- Antalya Milletvekili Gökcen Özdoğan
Enç’in, 22/4/2016 tarihinde açılacak Antalya EXPO’ya katılımın yüksek olduğuna
ve emeği geçenlere teşekkür ettiğine ilişkin açıklaması
7.- Niğde Milletvekili Ömer Fethi Gürer’in,
Niğde’de üreticilerin ve esnafın mağduriyetini giderecek önlemler alınması
gerektiğine ilişkin açıklaması
8.- Bursa Milletvekili Orhan Sarıbal’ın, 17
Nisan köy enstitülerinin kuruluşunun 76’ncı yıl dönümüne ve AK PARTİ Nilüfer
İlçe Başkanının müstehcenlik ve dinî değerlere saygısızlık beyanıyla Nilüfer’de
bulunan Adem ile Havva’nın temsili heykelini gündeme getirmesine ilişkin
açıklaması
9.- Sivas Milletvekili Ali Akyıldız’ın,
Sivas’ın Divriği, Zara ve İmranlı ilçelerini kapsayan bir bölgede Suriye’den
gelen göçmenler için bir kamp kurulacağı söylentilerinin doğru olup olmadığını
öğrenmek istediğine ilişkin açıklaması
10.- Antalya Milletvekili Niyazi Nefi
Kara’nın, işsiz kalan turizm işçilerinin İŞKUR’a başvurduklarında bütün
haklarını kaybettiklerine ve bu konunun çözülmesi gerektiğine ilişkin
açıklaması
11.- İzmir Milletvekili Tacettin Bayır’ın,
Karaburun Yarımadası’nda mahkemenin durdurma kararına rağmen RES’lerin taşınma
ve montajı için doğa ve ağaç katliamının devam ettiğine ilişkin açıklaması
12.- Mersin Milletvekili Hüseyin Çamak’ın,
“caretta caretta”lara yaşam şansı bırakmayan çevresel sorunlara çözüm bulmak
için yetkililerinin herhangi bir çalışma yapmayı düşünüp düşünmediklerini öğrenmek
istediğine ilişkin açıklaması
13.- Konya Milletvekili Ahmet Sorgun’un, 20
Nisan Teşkilat-ı Esasiye Kanunu’nun kabul edilişinin 92’nci yıl dönümüne
ilişkin açıklaması
14.- Denizli Milletvekili Kazım Arslan’ın,
Denizli’de çift tedrisata dayalı eğitim yapılan kaç okul olduğunu ve Denizli’ye
yeni ilköğretim, mesleki ve teknik okulların açılması için bir çalışma olup
olmadığını öğrenmek istediğine ilişkin açıklaması
15.- Balıkesir Milletvekili Namık
Havutça’nın, mülteci kamplarının turizm merkezlerine kurulmasının turizmi ve o
bölgenin ekonomisini olumsuz yönde etkilediğine ilişkin açıklaması
16.- Diyarbakır Milletvekili İdris
Baluken’in, Çarşema Sor Bayramı’nı kutladığına ve toplumsal yaşamın her
alanında yaşanan utanç verici baskı ve sansür anlayışının üniversitelere de
taşındığına ve bu anlayışı kabul etmediklerine ilişkin açıklaması
17.- Bolu Milletvekili Tanju Özcan’ın, Bolu
Valiliği tarafından Zübeyde Hanım Kız Meslek Lisesinin adının TOBB Kız Meslek Lisesi
olarak değiştirilmesine ilişkin açıklaması
18.- Bursa Milletvekili Hakan
Çavuşoğlu’nun, Bolu Milletvekili Tanju Özcan’ın yaptığı açıklamasındaki bazı
ifadelerine ilişkin açıklaması
19.- Manisa Milletvekili Özgür Özel’in,
Manisa’da yapılan fen lisesinin imam-hatip yapılmaya çalışıldığına ve Bolu’daki
Zübeyde Hanım Kız Meslek Lisesi ile İnönü Stadı’nın isim değişikliği
konularının takipçisi olacaklarına ilişkin açıklaması
20.- Diyarbakır Milletvekili İdris
Baluken’in, AK PARTİ Grubunun, HDP grup önerisine olumlu oy vermesini
beklediklerine ve bu durumda meselenin siyasetüstü ele alınmış olacağına
ilişkin açıklaması
21.- Manisa Milletvekili Özgür Özel’in, AK
PARTİ Grubunun, HDP grup önerisine olumlu oy vermesini beklediklerine ve bu durumda
meselenin siyasetüstü ele alınmış olacağına ilişkin açıklaması
22.- Manisa Milletvekili Erkan Akçay’ın,
Türkiye Cumhuriyeti’ne vatandaşlık bağıyla bağlı olan herkesin Türk olduğuna,
millet tanımının etnisiteyle yapılamayacağına ilişkin açıklaması
23.- Millî Savunma Bakanı İsmet Yılmaz’ın,
Manisa Milletvekili Özgür Özel’in sataşma nedeniyle yaptığı konuşmasındaki bazı
ifadelerine ilişkin açıklaması

VI.- BAŞKANLIĞIN GENEL KURULA SUNUŞLARI
A) Meclis Araştırması Önergeleri
1.- Ankara Milletvekili Zühal Topcu ve 20
milletvekilinin, aile hekimlerinin sorunlarının araştırılarak alınması gereken
önlemlerin belirlenmesi amacıyla Meclis araştırması açılmasına ilişkin önergesi
(10/166)
2.- Ankara Milletvekili Zühal Topcu ve 20
milletvekilinin, Suriyeli sığınmacıların oluşturdukları sorunların
araştırılarak alınması gereken önlemlerin belirlenmesi amacıyla Meclis
araştırması açılmasına ilişkin önergesi (10/167)
3.- Ankara Milletvekili Zühal Topcu ve 20
milletvekilinin, FATİH Projesi ile bilgisayar ve öğretim teknolojileri
öğretmenlerinin sorunlarının araştırılarak alınması gereken önlemlerin
belirlenmesi amacıyla Meclis araştırması açılmasına ilişkin önergesi (10/168)
VII.- ÖNERİLER
A) Siyasi Parti Grubu Önerileri
1.- MHP Grubunun, İstanbul Milletvekili
Arzu Erdem ve arkadaşları tarafından, ülkemizdeki intihar girişimlerinin nedenlerinin
araştırılarak alınması gereken önlemlerin belirlenmesi amacıyla 2/3/2016
tarihinde Türkiye Büyük Millet Meclisi Başkanlığına verilmiş olan Meclis
araştırması önergesinin, Genel Kurulun 20 Nisan 2016 Çarşamba günkü
birleşiminde sunuşlarda okunmasına ve ön görüşmelerinin aynı tarihli
birleşiminde yapılmasına ilişkin önerisi
2.- HDP Grubunun, Grup Başkan Vekili
Diyarbakır Milletvekili İdris Baluken tarafından, taşeron işçilerin
sorunlarının tüm boyutlarıyla araştırılması ve bu sorunlara çözüm önerileri geliştirilmesi
amacıyla 20/4/2016 tarihinde Türkiye Büyük Millet Meclisi Başkanlığına verilmiş
olan Meclis araştırması önergesinin, Genel Kurulun 20 Nisan 2016 Çarşamba günkü
birleşiminde sunuşlarda okunmasına ve ön görüşmelerinin aynı tarihli
birleşiminde yapılmasına ilişkin önerisi
3.- CHP Grubunun, Yalova Milletvekili
Muharrem İnce ve arkadaşları tarafından, ülkemizde yaşanan terör olaylarının
bütün yönleriyle araştırılması amacıyla 19/4/2016 tarihinde Türkiye Büyük
Millet Meclisi Başkanlığına verilmiş olan Meclis araştırması önergesinin, Genel
Kurulun 20 Nisan 2016 Çarşamba günkü birleşiminde sunuşlarda okunmasına ve ön
görüşmelerinin aynı tarihli birleşiminde yapılmasına ilişkin önerisi

VIII.- SATAŞMALARA İLİŞKİN KONUŞMALAR
1.- İstanbul Milletvekili Arzu Erdem’in,
Bursa Milletvekili Emine Yavuz Gözgeç’in MHP grup önerisi üzerinde yaptığı
konuşması sırasında şahsına sataşması nedeniyle konuşması
2.- İstanbul Milletvekili Engin Altay’ın,
Muş Milletvekili Ahmet Yıldırım’ın CHP grup önerisi üzerinde yaptığı konuşması
sırasında Cumhuriyet Halk Partisine sataşması nedeniyle konuşması
3.- Amasya Milletvekili Mehmet Naci
Bostancı’nın, Muş Milletvekili Ahmet Yıldırım’ın CHP grup önerisi üzerinde
yaptığı konuşması sırasında Adalet ve Kalkınma Partisine sataşması nedeniyle konuşması
4.- Muş Milletvekili Ahmet Yıldırım’ın,
İstanbul Milletvekili Engin Altay ile Amasya Milletvekili Mehmet Naci
Bostancı’nın sataşma nedeniyle yaptıkları konuşmaları sırasında şahsına
sataşmaları nedeniyle konuşması
5.- İstanbul Milletvekili Engin Altay’ın,
Muş Milletvekili Ahmet Yıldırım’ın sataşma nedeniyle yaptığı konuşması
sırasında Cumhuriyet Halk Partisine sataşması nedeniyle konuşması
6.- Diyarbakır Milletvekili İdris
Baluken’in, Amasya Milletvekili Mehmet Naci Bostancı’nın sataşma nedeniyle
yaptığı konuşması sırasında Halkların Demokratik Partisine sataşması nedeniyle
konuşması
7.- İstanbul Milletvekili Engin Altay’ın,
İstanbul Milletvekili Aziz Babuşcu’nun CHP grup önerisi üzerinde yaptığı
konuşması sırasında Cumhuriyet Halk Partisine sataşması nedeniyle konuşması
8.- Adana Milletvekili Meral Danış
Beştaş’ın, İstanbul Milletvekili Aziz Babuşcu’nun CHP grup önerisi üzerinde
yaptığı konuşması sırasında Halkların Demokratik Partisine sataşması nedeniyle
konuşması
9.- İstanbul Milletvekili Mustafa Sezgin
Tanrıkulu’nun, İstanbul Milletvekili Aziz Babuşcu’nun CHP grup önerisi üzerinde
yaptığı konuşması sırasında şahsına sataşması nedeniyle konuşması
10.- Van Milletvekili Beşir Atalay’ın,
İstanbul Milletvekili Engin Altay’ın sataşma nedeniyle yaptığı konuşması
sırasında şahsına sataşması nedeniyle konuşması
11.- İstanbul Milletvekili Aziz
Babuşcu’nun, İstanbul Milletvekili Mustafa Sezgin Tanrıkulu’nun sataşma
nedeniyle yaptığı konuşması sırasında şahsına sataşması nedeniyle konuşması
12.- İstanbul Milletvekili Mustafa Sezgin
Tanrıkulu’nun, İstanbul Milletvekili Aziz Babuşcu’nun sataşma nedeniyle yaptığı
konuşması sırasında şahsına sataşması nedeniyle konuşması
13.- Adana Milletvekili Meral Danış
Beştaş’ın, İstanbul Milletvekili Aziz Babuşcu’nun sataşma nedeniyle yaptığı
konuşması sırasında Halkların Demokratik Partisine sataşması nedeniyle
konuşması
14.- Çanakkale Milletvekili Bülent
Turan’ın, Batman Milletvekili Mehmet Ali Aslan’ın 278 sıra sayılı Kanun
Tasarısı’nın 9’uncu maddesiyle ilgili önerge üzerinde yaptığı konuşması
sırasında Adalet ve Kalkınma Partisine sataşması nedeniyle konuşması
15.- Diyarbakır Milletvekili İdris
Baluken’in, Çanakkale Milletvekili Bülent Turan’ın sataşma nedeniyle yaptığı
konuşması sırasında Halkların Demokratik Partisine sataşması nedeniyle
konuşması
16.- Manisa Milletvekili Özgür Özel’in,
Çanakkale Milletvekili Bülent Turan’ın sataşma nedeniyle yaptığı konuşması
sırasında Cumhuriyet Halk Partisine sataşması nedeniyle konuşması
17.- Çanakkale Milletvekili Bülent Turan’ın,
Manisa Milletvekili Özgür Özel’in sataşma nedeniyle yaptığı konuşması sırasında
AK PARTİ Grup Başkanına sataşması nedeniyle konuşması
18.- Manisa Milletvekili Erkan Akçay’ın,
Çanakkale Milletvekili Bülent Turan’ın sataşma nedeniyle yaptığı konuşması
sırasında Milliyetçi Hareket Partisine sataşması nedeniyle konuşması
19.- Manisa Milletvekili Özgür Özel’in,
tekraren, Çanakkale Milletvekili Bülent Turan’ın sataşma nedeniyle yaptığı
konuşması sırasında Cumhuriyet Halk Partisine sataşması nedeniyle konuşması

IX.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER
A) Kanun Tasarı ve Teklifleri
1.- Kişisel Verilerin Otomatik İşleme Tabi
Tutulması Karşısında Bireylerin Korunması Sözleşmesine Ek Denetleyici Makamlar
ve Sınıraşan Veri Akışına İlişkin Protokolün Onaylanmasının Uygun Bulunduğuna
Dair Kanun Tasarısı (1/692) ve Dışişleri Komisyonu Raporu (S. Sayısı:279)
2.- Cezaî Konularda Uluslararası Adlî
İşbirliği Kanunu Tasarısı (1/695) ve Adalet Komisyonu Raporu (S. Sayısı: 278)
3.- Velayet Sorumluluğu ve Çocukların
Korunması Hakkında Tedbirler Yönünden Yetki, Uygulanacak Hukuk, Tanıma, Tenfiz
ve İşbirliğine Dair Sözleşmeye Katılmamızın Uygun Bulunduğuna Dair Kanun
Tasarısı (1/697) ve Dışişleri Komisyonu Raporu (S. Sayısı: 280)

X.- USUL HAKKINDA GÖRÜŞMELER
1.- Oturum Başkanı TBMM Başkan Vekili Ayşe
Nur Bahçekapılı’nın 278 sıra sayılı Kanun Tasarısı’nın 3’üncü maddesiyle ilgili
önerge üzerinde yapılan oylama işlemi sırasındaki tutumu hakkında

XI.- OYLAMALAR
1.- (S. Sayısı:279) Kişisel Verilerin Otomatik
İşleme Tabi Tutulması Karşısında Bireylerin Korunması Sözleşmesine Ek
Denetleyici Makamlar ve Sınıraşan Veri Akışına İlişkin Protokolün Onaylanmasının
Uygun Bulunduğuna Dair Kanun Tasarısı’nın oylaması

XII.- YAZILI SORULAR VE CEVAPLARI
1.- Bursa Milletvekili İsmet
Büyükataman’ın, Bursa’da Bakanlığa bağlı kurumların engelli vatandaşlar için
ulaşılabilirliğine ve engelli vatandaşların istihdamına ilişkin sorusu ve
Gençlik ve Spor Bakanı Akif Çağatay Kılıç’ın cevabı (7/2433)



2.- Bursa Milletvekili İsmet
Büyükataman’ın, 2011-2016 yılları arasında Bakanlık ve bağlı kuruluşlarca
gerçekleştirilen tanıtım harcamalarına,
Bakanlık tarafından hizmet binası olarak
kullanılmak üzere kiralanan binalara,
Bakanlık tarafından kiralanan araçlara,
2002-2016 yılları arasında gerçekleştirilen
temsil gideri harcamalarına,
İlişkin soruları ve Gençlik ve Spor Bakanı
Akif Çağatay Kılıç’ın cevabı (7/2574), (7/2778), (7/2782), (7/2784)
3.- Bursa Milletvekili İsmet
Büyükataman’ın, Bursa’ya yönelik yatırımlara ilişkin sorusu ve Gençlik ve Spor
Bakanı Akif Çağatay Kılıç’ın cevabı (7/2777)
4.- Bursa Milletvekili İsmet
Büyükataman’ın, promosyon ödemesi ile ilgili yapılan sözleşmeye ilişkin sorusu
ve Gençlik ve Spor Bakanı Akif Çağatay Kılıç’ın cevabı (7/2779)
5.- Bursa Milletvekili İsmet
Büyükataman’ın, 2002 yılından itibaren personel ile Bakanlık arasında açılan
davalara ilişkin sorusu ve Gençlik ve Spor Bakanı Akif Çağatay Kılıç’ın cevabı
(7/2780)
6.- Bursa Milletvekili İsmet
Büyükataman’ın, spor kulüplerine verilen cezalara ilişkin sorusu ve Gençlik ve
Spor Bakanı Akif Çağatay Kılıç’ın cevabı (7/2783)
7.- Diyarbakır Milletvekili Altan Tan’ın,
son beş yıl içinde Diyarbakır’da gerçekleşen ithalat ve ihracat verilerine
ilişkin sorusu ve Gümrük ve Ticaret Bakanı Bülent Tüfenkci’nin cevabı (7/3575)
8.- Manisa Milletvekili Mazlum Nurlu’nun,
İran’dan getirilen üzümlerin ülkemizde paketlenerek Avrupa ülkelerine ihraç
edildiği iddiasına ilişkin sorusu ve Gümrük ve Ticaret Bakanı Bülent
Tüfenkci’nin cevabı (7/3576)
9.- Niğde Milletvekili Ömer Fethi Gürer’in,
2002-2016 yılları arasında Niğde’de sanayi ve hizmet sektörlerinde çalışanların
sayılarına ilişkin sorusu ve Kalkınma Bakanı Cevdet Yılmaz’ın cevabı (7/3600)
20 Nisan 2016 Çarşamba
BİRİNCİ OTURUM
Açılma Saati: 14.00
BAŞKAN: Başkan Vekili Ayşe Nur BAHÇEKAPILI
KÂTİP ÜYELER: Ali Haydar HAKVERDİ (Ankara), İshak GAZEL
(Kütahya)
----- 0 -----
BAŞKAN
– Türkiye Büyük Millet Meclisinin 76’ncı Birleşimini açıyorum.
Görüşmelere
başlıyoruz.
Gündeme
geçmeden önce üç sayın milletvekiline gündem dışı söz vereceğim.
Gündem
dışı ilk söz, Denizli’nin sorunları hakkında söz isteyen Denizli Milletvekili
Kazım Arslan’a aittir. 
Buyurun
Sayın Arslan. (CHP sıralarından alkışlar) 
IV.- GÜNDEM DIŞI KONUŞMALAR
A) Milletvekillerinin Gündem Dışı
Konuşmaları
1.- Denizli Milletvekili Kazım Arslan’ın,
Denizli ilinin sorunlarına ilişkin gündem dışı konuşması
KAZIM
ARSLAN (Denizli) – Sayın Başkan, değerli milletvekilleri; öncelikle hepinizi
sevgiyle, saygıyla selamlıyorum. 
Denizli’mizde
süregelen ve çözülemeyen birçok sorunumuzu sizlerle paylaşmak ve Meclisimize
sunmak için söz almış bulunmaktayım. Denizli’miz, esasen kalkınmakta olan bir
il olmakla birlikte, özellikle 5084 sayılı Teşvik Yasası’nın Denizli’de
uygulanmamış olması ve daha sonra verilen teşviklerden de Denizli’nin ikinci
sırada yer alan uzak bir teşvik tedbirinin uygulanmış olması sebebiyle Denizli
sanayisi, Denizli üreticisi kesinlikle durağan bir noktaya gelmiştir. 2008’den
sonra Denizli’mizde 34 tane fabrika kapanmıştır. Yeni bir fabrika yapımı
Denizli’de yoktur. Yapılan yatırımlar da tamamen teknolojinin yenilenmesine
yönelik, rekabetin artırılmasına yönelik ve üretimin maliyetinin de
düşürülmesine yönelik yatırımlar olarak çalışmaya arkadaşlarımız devam
etmektedir. 
Değerli
arkadaşlarım, Denizli’nin sanayisinin, Denizli ekonomisinin yavaşlaması
sebebiyle işçimizden çiftçimize, köylümüzden esnafımıza, turizmcimizden
işletmecimize, sanayicimizden ihracatçısına kadar her kesimin bu alanda zarar
gördüğü açıklıkla ortadadır. Canlı bir Denizli piyasasından durağan hâle gelmiş
bir Denizli’yi, maalesef, karşımızda görmekteyiz.
Değerli
arkadaşlarım, Denizli’de sanayi çok önemli olmakla birlikte tarım ve
hayvancılık da oldukça önemli bir yer tutmaktadır. Bunun yanı sıra turizm de
önemli bir çalışma alanıdır. O nedenle, özellikle tarımda verilen teşviklerin
azlığı, hayvancılık yapan kardeşlerimizin ürettiği ürünlerin, sütlerin değerini
bulmaması, maliyetlerin artmış olması ve bu nedenle satılan ürünlerden gerçek
anlamda beklenen kârların olmaması sebebiyle hayvancılıkta da hayli düşüşler
kaydedilmektedir. 
Turizm
alanında bilhassa mevcut iktidarın yanlış dış politikası sebebiyle turizmin
yavaşlamış olması, turistlerin az gelmiş olması nedeniyle, Denizli’mizin çok
önemli olan Pamukkale’sine gerçekten turistlerin de çok az bir şekilde geldiği
görülmektedir. O nedenle, diğer turizm bölgelerine uygulanan teşviklerin
Denizli ilimizde de uygulanmasında fayda vardır. Tarımda zaten en büyük sıkıntı
maliyet ve pazardır. Eğer siz maliyete destek vermezseniz, pazarına destek vermezseniz,
iklim değişikliklerine karşı çiftçinin, üreticinin zararlarına gerçekten destek
vermezseniz artık tarım ve hayvancılık yapan arkadaşlarımızın bu işi
sürdürmekte çok zorlanacakları açıklıkla ortadadır. 
Değerli
arkadaşlarım, şimdi, sanayimizde gerçekten bir durağanlık yaşanmaktadır.
Sanayicimizin, maliyetlerin yüksek olması sebebiyle fiyat artışlarının ve
rekabetin çok yüksek düzeylerde olması ve acımasız rekabetin olması sebebiyle
gerek ihracatta gerekse iç piyasada satışlardan gerçek anlamda bekledikleri
kârları göremediklerini açıklıkla görmekteyiz. Bu nedenle, Denizli’miz için,
Türkiye’miz için, sanayicimizin daha fazla yatırım yapabilmesi için, Türkiye’de
sanayicimizin büyüyebilmesi için, yeni yeni yatırımlar yapabilmesi için gerçek
anlamda desteğin yapılmasına, yatırımın, üretimin, istihdamın ve ihracatın
artırılmasına ihtiyaç vardır. Bunun için, sanayicimize ve işletmelere verilen
elektriğin üzerindeki KDV sıfırlanmalıdır, peşin vergi kaldırılmalıdır,
ulaşımla ilgili olarak destekler mutlak surette verilmelidir; böylelikle
sanayicimizin daha çok üretmesine ve daha çok büyümesine olanak sağlayacak bir
yapı oluşturulmalıdır diyorum, hepinizi sevgiyle, saygıyla tekrar selamlıyorum.

Teşekkür
ederim. (CHP sıralarından alkışlar) 
BAŞKAN
– Teşekkür ederim Sayın Arslan. 
Gündem
dışı ikinci söz, Kayseri Erciyes Projesi hakkında söz isteyen Kayseri
Milletvekili Hülya Nergis’e aittir. 
Buyurun
Sayın Nergis. (AK PARTİ sıralarından alkışlar)
2.- Kayseri Milletvekili Hülya Nergis’in,
Kayseri ve Erciyes yöresine ilişkin gündem dışı konuşması
HÜLYA
NERGİS (Kayseri) – Sayın Başkan, değerli milletvekilleri; bugün Turizm Haftası
dolayısıyla Kayseri vekili olarak Erciyes ve yöresi hakkında konuşmak üzere söz
almış bulunmaktayım.
Erciyes
Dağı, Kayseri’nin güneybatısında, şehrin sembolü olmuş, 3.916 metre
yüksekliğinde sönmüş, volkanik bir dağdır. Yapılan bilimsel araştırmalar, bu
dağın en son MÖ 253 yılında püskürdüğünü göstermektedir. Şehrin çevresindeki
taş ocakları ile Ürgüp, Göreme çevresindeki peribacalarının oluşmasına ve
özellikle de “bims” dediğimiz krater küllerinin çevrede büyük kütleler hâlinde
bulunmasına bu püskürmenin sebep olduğu bilinmektedir. Peribacalarının
oluşumunun yanı sıra dağın çevresindeki jeolojik hareketler sonucunda Tekir
Yaylası ve Sultan Sazlığı da teşekkül etmiştir. 
Kayseri
Büyükşehir Belediyesi tarafından Genel Başkan Yardımcımız Sayın Mehmet
Özhaseki’nin Belediye Başkanlığı döneminde Erciyes Dağı kış sporları ve turizm
master planı çıkarılmıştır. Dünya çapında başarılı bir firmaya proje hazırlatılarak
2006 yılında ihalesi yapılmak suretiyle proje hayata geçirilmiştir. Proje büyük
çapta ulusal ve uluslararası spor olaylarına, uzun vadede dünya şampiyonası ve
hatta olimpiyat oyunlarına ev sahipliği yaparak Kayseri’yi Türkiye'nin kış
sporları merkezi hâline getirmeyi amaçlamıştır. 
Bu
temel amaçla hedeflenen Kayseri ekonomisi açısından sürekli bir gelir kaynağı
oluşturmak, 5 bin kişiye iş imkânı sağlamak, 5 bin kişilik gece konaklama
imkânı sağlamak, 100 milyon eurosu doğrudan, 100 milyon eurosu dolaylı gelir
temini sağlamak, yurt içi ve yurt dışından gelecek ziyaretçiler için cazip bir
sportif ve sosyal merkez oluşturmak, daha da önemlisi, güçlü ve pazarlanabilir
bir marka ürün yaratarak Kayseri’mizi sporda da bir dünya şehri yapma yolunda önemli
bir adım atılmıştır.
Gelişen dünya
koşullarında spor ve turizm artık birbirinden farklı düşünülmemektedir.
Uluslararası büyük ölçekli sportif organizasyonların içerisinde sayabileceğimiz
olimpiyatların organizasyonuna talip olma konumuna gelmiş bulunmaktayız. Bu
alandaki tesisleşme hamleleri de büyük çaplıdır. Kayseri’mize kazandırılan bu
güzide tesisin, yine aynı bölge içerisinde doğa ve kültür turizmi yönüyle de
dünyada çok önemli bir değeri olan Kapadokya ve Ihlara Vadisi’ne yakınlığı da
tesise ayrı bir anlam katmaktadır.
Kış sporları
merkezine dönüşmüş olan bu proje, kısa bir sürede hayata geçirilerek 2008 yılı
başında işletmeye açılmıştır. Kayseri ve ülkemizin bu alandaki ciddi bir
açığını da kapatarak, düne kadar televizyonlarda gıpta ettiğimiz kış sporları
merkezlerinden daha modernine sahip olduğumuzu gururla ifade etmek isterim.
Tesis işletmeye açıldığı günden bugüne kadar, yörede kış sporlarına ilgi
olağanüstü bir düzeyde artmıştır. Türkiye'nin her yerinden iç turizm hareketi
gözlemlenmektedir. Bundan sonraki süreçte de uluslararası düzeyde sportif
alanda önemli organizasyonlardan olimpiyat oyunlarının, Avrupa şampiyonalarının
ve Türkiye şampiyonalarının Kayseri’de yapılması hususunda çalışmalar vardır.
İsrail başta olmak üzere Orta Doğu ülkelerinde de tanıtma konusunda ciddi
çalışmalar yapılmaktadır.
Ayrıca, Erciyes
Spor Tesislerine ulaşma konusunda Kayseri’miz, her türlü kara ve hava ulaşım
imkânlarına fazlasıyla sahiptir. Bu mega projenin fikir babası, şimdiki AK
PARTİ Genel Başkan Yardımcımız Sayın Mehmet Özhaseki Beyefendi’ye bütün
hemşehrilerimiz adına teşekkürü borç biliyorum.
Hepinizi sevgi
ve saygıyla selamlıyorum. (AK PARTİ sıralarından alkışlar) 
BAŞKAN
– Teşekkür ederim. 
Gündem
dışı üçüncü söz, Van’daki çevre yolunun yapılmamasına ilişkin söz isteyen Van
Milletvekili Bedia Özgökçe Ertan’a aittir. 
Buyurun
Sayın Özgökçe Ertan. (HDP sıralarından alkışlar) 
3.- Van Milletvekili Bedia Özgökçe
Ertan’ın, Van çevre yolunun yapılmamasına ilişkin gündem dışı konuşması
BEDİA
ÖZGÖKÇE ERTAN (Van) – Sayın Başkan, değerli milletvekilleri; Genel Kurulu
saygıyla selamlıyorum. 
Van’da,
altı yıldır tamamlanamayan Van çevre yolu projesine ilişkin gündem dışı söz
almış bulunmaktayım. 
Evet,
Van kenti, bölgenin hem sosyal hem de ekonomik hayatını yöneten ve yönlendiren
bir kenti olması sebebiyle oldukça büyük bir öneme sahip bir kenttir. Gelin,
görün ki ekonomik ve sosyal bakımdan böylesi bir öneme sahip olan Van’ın hâlâ
bir çevre yolu bulunmamaktadır. Kendi sınıfındaki ve ölçeğindeki kentler
arasında, çevre yolu bulunmayan tek ilin ne yazık ki Van kenti olduğunu
söylemek mümkün. 
Van
çevre yolu projesi, deprem öncesinde projelendirilmiş olmasına rağmen yapımı
henüz tamamlanmamıştır. Bunun nedeni de Çevre ve Şehircilik Bakanlığının
projedeki taşınmazlara koyduğu şerhtir. Evet, bu şerh, İmar Kanunu 18’inci
madde belası. Ciddi anlamda bir belaya dönüşmüş durumda. Bu şerhe göre, çevre
yolunun olması gerektiği gibi merkezî idarenin kaynaklarıyla ve kamulaştırma
yoluyla değil, belediyenin yolun geçeceği yerlerdeki mülklere el koymasıyla
yapılması öngörülmektedir. Bu şerhin, merkezî idarenin sorumluluğundaki çevre
yolu projesinde Van Büyükşehir Belediyesini halkla karşı karşıya getirmekten
başka bir amacı olduğunu düşünmüyoruz. 
Değerli
milletvekilleri, Van’da deprem öncesi projelendirilen, ancak altı yıldır yapımı
tamamlanmayan Van çevre yolu projesi, merkezî idarenin kamulaştırma yerine İmar
Kanunu 18’inci maddede ısrarı âdeta yılan hikâyesine dönüştü. Büyükşehir
Belediyesi, uzun zamandır taşınmazlara koyduğu şerhi kaldırması yönünde Çevre
ve Şehircilik Bakanlığına taleplerde bulunuyor. Bu şerh kaldırıldığında,
belediye, çevre yolunun uygulama planı etapları dışarıda bırakılarak geri
dönüşüm ve yeni uygulamaları yerine getirmeyi taahhüt etmiştir. Ne var ki
Bakanlık ve yerel teşkilatı, bu taleplere hiçbir şekilde cevap vermemiştir. 
Bakanlığın
taşınmazlara koyduğu şerhi kaldırmamaktaki bu ısrarı, mahkeme kararlarına da
aykırıdır. Çünkü Danıştayın 1 Mart 2016 tarihli kararında Van çevre yolunun
İmar Kanunu’nun 18’inci maddesi gereğince yapılacak olan düzenleme ortaklık
payı kesintisiyle elde edilecek alan üzerinden açılmasının mümkün olmadığı
belirtilmiştir. Ayrıca bu madde uygulanırsa mahallelinin zarar göreceği de
belirtilmiştir. Bu nedenle söz konusu yolun kamulaştırma yöntemiyle açılması
gerekmektedir. 
Ben
buradan sormak istiyorum: Hükûmet ve ona bağlı kurumlar, en olmayacak yerlerde
kamulaştırma gibi yöntemleri kullanıp halkı mağdur ederken çevre yolu gibi
kamulaştırmaya en uygun hizmeti Vanlılardan neden esirgemektedir? Bu çifte
standardın nedeni nedir? 
Van
çevre yoluyla ilgili gelinen bu noktanın Hükûmetin siyasi kaygılarından
bağımsız olmadığı kanaatindeyiz. 30’u aşkın yerde çevre yolu kamulaştırma
yöntemiyle yapılırken Van’da 18’inci madde kapsamında yapılmasında ısrar
ediliyor. Bu ısrarın belediye ve halkı karşı karşıya getirerek Van halkının
desteğini belediyeden çekmek, belediyeyi tartışılır hâle getirmekten başka bir
amacının olmadığı son derece açıktır. Büyükşehir Belediyesi Eş Başkanımız Sayın
Bekir Kaya’nın da dediği gibi “Devlet, 18’inci maddeyi uygulayarak bu halka
haksızlık etmektedir.” Van’ın çevre yoluna kavuşamamasının sorumlularına şunu
da söylemek isterim ki: Siz ne kadar uğraşsanız da halkın belediyeciliğini
üstlenen bölge belediyeleriyle halkı karşı karşıya getiremeyeceksiniz. 
Değerli
milletvekilleri, söz konusu çevre yolunun yapılacağı bölge, kentimizin yeni ve
tek gelişim alanıdır. Belediyenin yanı sıra iş çevreleri ve sivil toplum
örgütleri de 18’inci madde uygulamasındaki ısrarın kent için olumsuz bir durum
teşkil ettiğini ifade etmiştir, özellikle çevre yolu güzergâhında arazisi
bulunan vatandaşların mağdur olacağı ve yoksullaşacağına dair kaygıları vardır.
Deprem yaşamış ve yeni yeni toparlanmaya çalışan Van’da ekonomik daralmanın
önüne geçmek için kamu kaynaklarının etkin kullanılması gerekmektedir. 
Sözlerime
son verirken siyasi kaygıların bir kenara bırakılarak gerekli kamulaştırma
işlemlerinin bir an evvel yapılmasını ve Van’ın çevre yoluna kavuşmasını
diliyorum. 
Saygılar
sunuyorum. (HDP sıralarından alkışlar)
BAŞKAN
– Teşekkür ederim.
Şimdi
sisteme giren sayın milletvekillerine yerlerinden bir dakikalık bir süre içinde
söz vereceğim. 
Sayın
Topal, buyurun.
V.- AÇIKLAMALAR
1.- Hatay Milletvekili Serkan Topal’ın,
Hatay ilinde Suriye’deki savaş nedeniyle ekonomik, sosyal ve kültürel anlamda
büyük sıkıntılar yaşandığına ve savaşın etkilediği iller için bir teşvik
düzenlemesi yapılıp yapılmayacağını öğrenmek istediğine ilişkin açıklaması
SERKAN
TOPAL (Hatay) – Teşekkür ediyorum Sayın Başkan.
Sayın
Hükûmet yetkilileri, daha önce de Genel Kurulda sıklıkla dile getirdiğim gibi
Hatay ilimiz, Suriye’deki savaşı yoğun bir şekilde hissetmekte ve ekonomik,
sosyal ve kültürel anlamda büyük sıkıntılar yaşamaktadır. Hatay ilimiz, teşvik
sisteminde illerin gelişmişlik düzeylerine göre 6 kademeli yeni bölgesel
haritada 4’üncü bölgede yer almaktadır. Ancak, kendi kategorisinde bulunan
illerden daha fazla savaşın etkisini hissetmektedir. Bütün bunlar göz önüne
alındığında, Hatay ilimize yapılacak olan teşviklerin daha fazla olması
gerektiği de ortadadır. Kalkınma Bakanlığı olarak, son yıllarda yaşanan özel
durum, teşvik verilmesinde gözetilmekte midir? Eğer bugüne kadar
gözetilmemişse, savaşın etkilediği iller için bu tarz bir teşvik düzenlemesi
yapmayı düşünmekte misiniz?
Talep
ediyoruz, teşekkür ediyoruz.
BAŞKAN
– Teşekkür ederim.
Sayın
Engin…
2.- İstanbul Milletvekili Didem Engin’in,
uyuşturucu kullanımı ve madde bağımlılığının ürkütücü boyutlara ulaştığına ve
Hükûmetin önleyici ve koruyucu tedbirleri bir an evvel hayata geçirmesi
gerektiğine ilişkin açıklaması
DİDEM
ENGİN (İstanbul) – Teşekkürler Sayın Başkan.
Ülkemizde
uyuşturucu kullanımı ve madde bağımlılığı ürkütücü boyutlara ulaşmış durumda.
Uzmanlar, uyuşturucuya başlamanın 10 yaşına kadar düştüğü konusunda aileleri
uyarıyorlar. Sağlık Bakanlığı verilerine göre 2009-2014 yılları arasında madde
bağımlılığı tedavisi gören kişi sayısı 1 milyon 182 bin ve bu kişilerin yüzde
33’ü İstanbul’da ikamet ediyorlar. Özellikle, kentsel dönüşüm projelerinin
uygulandığı mahallelerde madde bağımlılığının artışta olduğunu üzülerek
görüyoruz. Tedavi merkezlerinin ise hem sayısı hem de kapasitesi ne yazık ki
yetersiz. Bir milletvekili olarak bu çocuklarımızı ve gençlerimizi gördükçe ve
aileleri dinledikçe içim acıyor. Buradaki bütün milletvekillerinin ortak,
vicdani sorumluluğudur gençlerimizi ve çocuklarımızı bu zararlı maddelere karşı
korumak.
Hükûmete
seslenmek istiyorum: Çok geç olmadan bu konuyu öncelikli gündemine almalı
Hükûmet ve hem önleyici hem de koruyucu tedbirleri bir an evvel hayata
geçirmeli. 
BAŞKAN
– Sayın Akın…
3.- Balıkesir Milletvekili Ahmet Akın’ın,
Balıkesir’in Karesi ilçesinin sorunlarına ilişkin açıklaması
AHMET
AKIN (Balıkesir) – Sayın Başkan, Balıkesir Karesi Yaylacık mahallelerimizin
yolları hâlâ toprak yol ve hemşehrilerimiz her zaman toz toprak içerisinde. Pek
çok kez ilgili yerlere müracaat ettikleri hâlde bir sonuç alamıyorlar.
Ağırlıklı olarak CHP’ye oy verdikleri için cezalandırıldıklarına inanıyorlar.
Umudu kestikleri için en sonunda mahalle halkı imece usulüyle yollarını kendi
kendilerine yapacak duruma geldiler. Bu ayrımcılığa son verin, ülkeyi herkesin
verdiği vergilerle yönetiyorsunuz. İnsanları AKP’li, CHP’li veya bir başka
partili diye ayırmak, ona göre hizmet vermek, bu ülkeye yapılabilecek en büyük
kötülüktür. 
Yine,
Karesi ilçemizin Yeniköy Mahallesi’ndeki dere resmen çamur akıyor, derenin
çevresi âdeta bir çöplük hâline gelmiş. Dereye akan atıklar yüzünden de bu hâle
geldiğini söylüyorlar. Buralarda hiç denetim yapılmaz mı, bu kirlilik önlenemez
mi? Bu derenin ıslahı yapılamaz mı? Bu sorun ve sıkıntılara karşı neden bu
kadar duyarsız kalınıyor, anlayamıyoruz. Yetkilileri derhâl göreve davet
ediyoruz.
BAŞKAN
– Sayın Bayraktutan...
4.- Artvin Milletvekili Uğur
Bayraktutan’ın, Artvin’i Hopa ve Karadeniz’e bağlayan Cankurtaran Tüneli
inşaatının bir an önce bitirilmesi için gerekenin yapılmasını talep ettiğine
ilişkin açıklaması
UĞUR
BAYRAKTUTAN (Artvin) – Teşekkür ediyorum Sayın Başkan.
Artvin’i
Hopa’ya, Karadeniz’e bağlayan Cankurtaran Tüneli’nin 29 Ekim 2010 tarihinde
temeli atılmıştır. Temel atma töreninde ben de o tarihte orada bulunuyordum.
Normal projeye göre bu tünelin bitimi dokuz yüz on gündü. Ulaştırma Bakanı
Sayın Binali Yıldırım, ilgili firma yetkilileriyle görüştü ve herkesin önünde
iki yıl iki aya anlaştılar yani yirmi dört ayda bu tünel bitecekti. 29 Ekim
2010 tarihinden bugüne kadar altıncı seneye girdik, Artvinliler ne yazık ki o
tünelden geçmiyorlar. Altı senedir tünel hikâyesi bir yılan hikâyesine dönüştü.
Tünelin devamı olan Artvin-Borçka yoluna ilişkin bağlantı yollarının henüz
yapımına başlanmadı, Hopa tarafındaki bağlantı yollarıyla alakalı da
eksiklikler var. Hükûmete buradan sesleniyorum: Bu Hopa Dağı’nın yılan
hikâyesine dönen inşasının bir an önce bitmesi ve Artvin halkının hizmetine
geçmesi için gerekli tedbirlerin alınması ve acele yapılması için gerekli
işlemlerin yapılmasını yöre milletvekili olarak talep ediyorum. 
Teşekkür
ediyorum Sayın Başkan.
BAŞKAN
– Teşekkür ederim.
Sayın
Kuyucuoğlu...
5.- Mersin Milletvekili Serdal
Kuyucuoğlu’nun, muhtarların özellikle kırsalda bekçi uygulamasının tekrar
yürürlüğe konulmasını talep ettiklerine ve arazisinin kenarına ev yapmış
insanların elektrik ve su abonesi olamamaları konusuna çözüm bulunması
gerektiğine ilişkin açıklaması
SERDAL
KUYUCUOĞLU (Mersin) – Teşekkürler Sayın Başkan.
Bildiğiniz
gibi Cumhurbaşkanımız ara ara muhtarları topluyor, bir yerlere talimatlar
veriyor, mesajlar veriyor. Bizlerse hafta sonları kentimize gittiğimizde
muhtarlarımızla dertleşiyor, onların sorunlarını dinliyoruz. Bu sorunlardan 1-2
tanesini bildirmek istiyorum.
Biliyorsunuz,
Türkiye'de yıllardır yapılan bekçi uygulaması kaldırıldı. Son bir yasayla da
bir kısım bölgelerde bu uygulamanın tekrar yapılmasına geçildi. Özellikle
kırsalda ve mahallelerde hırsızlık ve güvenlik sorunu nedeniyle muhtarlarımızın
böyle bir talebi var yani bekçi uygulamalarının tekrar konulması doğrultusunda
talepleri var.
İkinci
olarak da özellikle kırsalda bağının, bahçesinin kenarına ev yapmış
insanlarımız, elektrik ve su abonesi olamıyorlar ruhsat nedeniyle. Eskiden
yapılmışlarla ilgili bir çözüm bulunamaz mı? 
Teşekkür
ederim. 
BAŞKAN
– Teşekkür ederim ben de. 
Sayın
Enç…
6.- Antalya Milletvekili Gökcen Özdoğan
Enç’in, 22/4/2016 tarihinde açılacak Antalya EXPO’ya katılımın yüksek olduğuna
ve emeği geçenlere teşekkür ettiğine ilişkin açıklaması
GÖKCEN
ÖZDOĞAN ENÇ (Antalya) – Teşekkür ederim Sayın Başkan. 
Dünyada
yaklaşık 12 bin endemik bitki türünün üçte 1’i ülkemizde bulunmaktadır.
Toroslarda bulunan yaklaşık 750 endemik bitkinin 500 kadarı Antalya’mızdadır. 
Yaklaşık
dört yıllık bir emeğin sonucu olarak ortaya çıkan Türkiye’nin ilk EXPO’su,
Antalya’mızda, Sayın Başbakanımız ve Cumhurbaşkanımızın teşrifleriyle 22 Nisan
Cuma günü açılacak. 1960’tan beri düzenlenen EXPO’larda Türkiye’de katılım
olarak şu an itibarıyla 53 ülke bulunmakta, dünya ortalamasına bakıldığı zaman
30’da kalıyor ülke katılım sayısı. 
Bu
vesileyle, katılım noktasında da Avrupa’da 1’inci sıradayız. Sayın
Cumhurbaşkanımıza, Sayın Başbakanımıza, Tarım, Turizm, Ulaştırma, Orman ve Su
İşleri Bakanımıza ve özellikle Dışişleri Bakanımıza, Büyükşehir Belediye
Başkanımıza da göstermiş oldukları ilgi için teşekkür ediyorum. 
BAŞKAN
– Teşekkür ederim. 
Sayın
Gürer…
7.- Niğde Milletvekili Ömer Fethi Gürer’in,
Niğde’de üreticilerin ve esnafın mağduriyetini giderecek önlemler alınması
gerektiğine ilişkin açıklaması
ÖMER
FETHİ GÜRER (Niğde) – Teşekkürler Sayın Başkan. 
Niğde
ekonomisi tarıma dayalıdır. Bu yıl patates, elma depoda kalmış, fasulye,
maliyetine alıcı bulamamıştır. Çiftçi perişan durumdadır, sorunlarına Hükûmet
çözüm üretmemektedir. Çarşı pazar alışverişi de durmuş durumdadır çünkü köyde
çiftçi kazanamayınca esnafa gelip alışveriş yapamamaktadır. Esnaf, piyasanın
durağanlığının aşılması için bir çözüm üretti. Bakkal ve Bayiler Odası
Başkanımız Şinasi Göktepe, Niğde Üniversitesi yaz okulu açılması talebinde
bulunuyor. Bu talebin değerlendirilmesini istiyoruz. Niğde esnafını bir nebze
rahatlatacak bu yöntem, en azından esnaf için bir katkı sağlayacaktır. 
Ayrıca,
ülke genelinde torba yasayla çıkan, esnaflara verilen 30 bin liralık kredi,
sınırlı kişiye verilmekte ve kura uygulaması getirilmiş durumdadır. Bu nedenle
de esnaflar oldukça mağdurdur. Gerek üreticimizin gerekse esnafımızın
mağduriyetini giderici önlemlerin alınmasını Niğde halkı da talep etmektedir. 
Teşekkür
ediyorum. 
BAŞKAN
– Teşekkür ederim. 
Sayın
Sarıbal…
8.- Bursa Milletvekili Orhan Sarıbal’ın, 17
Nisan köy enstitülerinin kuruluşunun 76’ncı yıl dönümüne ve AK PARTİ Nilüfer
İlçe Başkanının müstehcenlik ve dinî değerlere saygısızlık beyanıyla Nilüfer’de
bulunan Adem ile Havva’nın temsili heykelini gündeme getirmesine ilişkin
açıklaması
ORHAN
SARIBAL (Bursa) – Teşekkür ederim Sayın Başkan. 
Yetmiş
altı yıl önce açılan köy enstitülerinin kuruluş yıl dönümünü tekrar kutluyorum.
Bugün çağdaş, laik, demokratik, sosyal hukuk devletinin geldiği noktada ne
kadar önemli olduklarını bir kez daha anlamış görünüyoruz. 
Değerli
Başkan, Bursa Nilüfer’de, beş yıldır, varoluşu ve sevgiyi anlatan Adem ile
Havva’nın temsilî heykeli vardır. Beş yıldır aynı yerde duran bu heykel, inanç
değerlerine bir saldırı olarak algılanmazken, AK PARTİ Nilüfer İlçe Başkanı
Celil Çolak’ın müstehcenlik ve dinî değerlere saygısızlık beyanıyla bu sanatsal
eseri birden gündem yapması, tabii ki tesadüfi değildir. Sapıklığa siyasal
kaygılardan dolayı korumacı bir üslupla sahip çıkan zihniyetin, sevgi ve
varoluşu yansıtan temsilî bir heykele “müstehcen” damgası vurarak kamuoyunda
tazyik ve tahrik yaratma çabaları, elbette ki inançsal kaygıların bir sonucu
değildir. Oysa, Ensar Vakfında ve çok yakın tarihte Bursa’da iki okulda, biri
matematik öğretmeni, diğeri din öğretmeni…
(Mikrofon
otomatik cihaz tarafından kapatıldı) 
BAŞKAN
– Teşekkür ederim. 
Sayın
Akyıldız…
9.- Sivas Milletvekili Ali Akyıldız’ın,
Sivas’ın Divriği, Zara ve İmranlı ilçelerini kapsayan bir bölgede Suriye’den
gelen göçmenler için bir kamp kurulacağı söylentilerinin doğru olup olmadığını
öğrenmek istediğine ilişkin açıklaması
ALİ
AKYILDIZ (Sivas) – Teşekkür ediyorum Sayın Başkanım. 
Sivas’ın
Divriği, Zara ve İmranlı ilçelerini kapsayan bir bölgede, Suriye’den ülkemize
gelen göçmenler için bir kamp kurulacağı söylentileri kamuoyunda çok ciddi bir
şekilde dedikodu ya da spekülasyon şeklinde yer almaktadır ve bu dedikodular da
bölge insanını çok ciddi şekilde tedirgin ve huzursuz etmektedir. 
Bu
konuda, Sayın Bakanın ve yetkililerin acilen kalkıp böyle bir planlamanın
olmadığına dair bir açıklama yapmalarını ve bölge halkında oluşan bu
tedirginliği gidermelerini bekliyor, saygılarımı sunuyorum. 
BAŞKAN
– Teşekkür ederim. 
Sayın
Kara…
10.- Antalya Milletvekili Niyazi Nefi
Kara’nın, işsiz kalan turizm işçilerinin İŞKUR’a başvurduklarında bütün
haklarını kaybettiklerine ve bu konunun çözülmesi gerektiğine ilişkin
açıklaması
NİYAZİ
NEFİ KARA (Antalya) – Teşekkürler Sayın Başkan. 
Turizm
işçileri, sezonluk olarak işe girerler ve altı ay çalışır, altı ay ücretsiz
izin kullanırlar. Turizmle ilgili olan şu andaki Antalya’daki krizde, turizm
işçilerine “İŞKUR’a başvurun.” deniliyor. İŞKUR’a başvurduklarında bütün
haklarını kaybediyorlar ya da işsizlikle karşı karşıyalar. Bu konunun
düzeltilmesi için gereğini Sayın Bakanımızdan arz ediyoruz. 
BAŞKAN
– Sayın Bayır…
11.- İzmir Milletvekili Tacettin Bayır’ın,
Karaburun Yarımadası’nda mahkemenin durdurma kararına rağmen RES’lerin taşınma
ve montajı için doğa ve ağaç katliamının devam ettiğine ilişkin açıklaması
TACETTİN
BAYIR (İzmir) – Teşekkür ederim Sayın Başkan. 
İzmir
Karaburun Yarımadası’nda mahkemenin durdurma kararına rağmen, RES’lerin taşınma
ve montajı için doğa ve ağaç katliamı hâlâ devam etmektedir. Yargıyı yok sayan,
doğanın ekolojik dengesini bozan bu girişimleri kınıyor ve durdurulmasını
istiyorum. İlgili Bakanlığın bir planlamayla bu konuyu yeniden
değerlendirmesini bekliyoruz. 
Teşekkür
ederim. 
BAŞKAN
– Teşekkür ederim. 
Sayın
Çamak…
12.- Mersin Milletvekili Hüseyin Çamak’ın,
“caretta caretta”lara yaşam şansı bırakmayan çevresel sorunlara çözüm bulmak
için yetkililerinin herhangi bir çalışma yapmayı düşünüp düşünmediklerini
öğrenmek istediğine ilişkin açıklaması
HÜSEYİN
ÇAMAK (Mersin) – Sayın Başkan, “caretta caretta”lar, Mersin ilimizin ve tüm
Akdeniz’in en büyük ekolojik zenginliklerindendir fakat ülkemizin sahilleri
maalesef bu doğa harikası canlıların cesetleriyle dolu. “Caretta caretta”lar,
balıkçıların ağlarına takılarak hayatlarını kaybediyorlar. Ayrıca,
denizanasıyla beslendiklerinden çöplüğe dönen denizlerimizde naylon poşet ve
benzeri çöpleri denizanası sanarak tükettikleri için yok olmaya devam
ediyorlar. Yoğun çevre kirliliği ve balıkçıların ağla avlanma sevdası yüzünden,
doğa için yararlı bu canlıların nesilleri neredeyse yok olmak üzere. Bunlara
yaşam şansı bırakmayan çevresel sorunlara da çözüm bularak, ekolojik düzenin
bozulmaması adına, bu canlıların yok olmamaları için, yetkililerimiz herhangi
bir çalışma yapmayı düşünüyorlar mı? 
Gönüllülerin
yaptıkları çalışmalar yeterli olmuyor. 2015 yılında denizden 20 ton çöp
toplamışlardır. 
(Mikrofon
otomatik cihaz tarafından kapatıldı)
BAŞKAN
– Teşekkür ederim Sayın Çamak.
Sayın
Sorgun…
13.- Konya Milletvekili Ahmet Sorgun’un, 20
Nisan Teşkilat-ı Esasiye Kanunu’nun kabul edilişinin 92’nci yıl dönümüne
ilişkin açıklaması
AHMET
SORGUN (Konya) – Teşekkür ederim Sayın Başkanım. 
Bugün
20 Nisan, 20 Nisan 1924’te kabul edilen Teşkilat-ı Esasiye Kanunu’nun 92’nci
yılı. Bilindiği üzere, 1921 ve 1924 Anayasaları savaş ortamlarında kabul
edildi. 1961 Anayasası ve 1982 Anayasası’ysa birer darbe anayasasıdır. Bugüne
kadar kâmil manada bir sivil anayasa ne yazık ki yapılamamıştır. Meclis tarihimizde
ilk defa sivil, demokratik, katılımcı, kuşatıcı, çağdaş, ön yargısız bir
anayasayı yapmak bu Meclise nasip olur diyor, hepinize saygılar sunuyorum. 
BAŞKAN
– Teşekkür ederim.
Sayın
Arslan…
14.- Denizli Milletvekili Kazım Arslan’ın,
Denizli’de çift tedrisata dayalı eğitim yapılan kaç okul olduğunu ve Denizli’ye
yeni ilköğretim, mesleki ve teknik okulların açılması için bir çalışma olup
olmadığını öğrenmek istediğine ilişkin açıklaması
KAZIM
ARSLAN (Denizli) – Sayın Başkan, Millî Eğitim Bakanına bir sorum olacak:
Denizli ilimizin merkezinde bazı ilköğretim okullarında çift tedrisata dayalı
eğitim yapılmaktadır. Eğitimde beklenen sonuç bu nedenle alınamamaktadır.
Denizli’de yeni ilköğretim okullarının yapımına başlanacak mıdır? Denizli
genelinde bu biçimde eğitim veren kaç okul vardır? 
Yine,
ülkemizde nitelikli ara eleman yetiştirilmesi ve istihdam açığının kapatılması
bakımından mesleki ve teknik okullara çok büyük ihtiyaç vardır. Buna göre,
Denizli’ye yeni mesleki ve teknik okulların açılması için çalışmanız olacak
mıdır? Denizli’de Organize Sanayi Bölgesi civarında iş garantili meslek eğitimi
için okul açmayı düşünüyor musunuz?
Teşekkür
ederim.
BAŞKAN
– Teşekkür ederim.
Sayın
Havutça…
15.- Balıkesir Milletvekili Namık
Havutça’nın, mülteci kamplarının turizm merkezlerine kurulmasının turizmi ve o
bölgenin ekonomisini olumsuz yönde etkilediğine ilişkin açıklaması
NAMIK
HAVUTÇA (Balıkesir) – Teşekkür ederim Sayın Başkan.
Balıkesir,
Suriye mültecilerinin Yunanistan’a geçiş alanı oldu. Sayın Hükûmet yetkililerinden
Balıkesir’in, İzmir’in, Ege Bölgesi’nin bir isteği var: Mültecilerin kamplarını
turizm merkezlerine koymak, o bölgeye gelecek olan turistlerin gelmesini, o
bölgenin ekonomisini son derece olumsuz yönde etkiliyor. O nedenle, Ege
Bölgesi’ndeki mülteci kamplarının kaldırılarak uygun yerlere taşınmasını
Balıkesir halkı, Edremit, Bandırma, Erdek halkı talep ediyor. Mültecilerin
sorunları bizim Balıkesir’in imajını son derece olumsuz etkiliyor çünkü Ayvalık
sahillerinde ölü çocukların bulunması bölge halkını isyan noktasına getirdi.
Hükûmet yetkililerine sesleniyoruz: Bu mültecilerin buraya gelmesini, elini
kolunu sallaya sallaya gelmesini neden engellemiyorsunuz? Suriye politikası…
(Mikrofon
otomatik cihaz tarafından kapatıldı) 
BAŞKAN
– Teşekkür ederim Sayın Havutça.
Söz
talep eden grup başkan vekilleri var ise söz vereceğim.
Sayın
Baluken, buyurun.
16.- Diyarbakır Milletvekili İdris
Baluken’in, Çarşema Sor Bayramı’nı kutladığına ve toplumsal yaşamın her
alanında yaşanan utanç verici baskı ve sansür anlayışının üniversitelere de
taşındığına ve bu anlayışı kabul etmediklerine ilişkin açıklaması
İDRİS
BALUKEN (Diyarbakır) – Teşekkür ediyorum.
Sayın
Başkan, değerli milletvekilleri; bin yıllardır Mezopotamya coğrafyasında nisan
ayının 13’ünden itibaren ilk çarşamba günü kutlanan Çarşema Sor Bayramı son
dönemde maalesef yaşanan savaş ve katliam süreçleri nedeniyle anlamına ve
muhtevasına uygun bir bayram olarak kutlanamamaktadır. Ezidi halkının bu kutsal
bayramının Şengal’den başlayarak Cizre’ye kadar uzanan katliamların gölgesinde
karşılanmış olmasını burada büyük bir üzüntüyle karşıladığımızı ifade etmek
istiyoruz. Ancak, savaşların hâkim olduğu, ölümlerin ve yıkımın halklarımıza
dayatıldığı bir dönemde biz Çarşema Sor Bayramı’nı başta Ezidi halkı olmak
üzere bütün Orta Doğu halklarına barış, demokrasi ve özgürlük getirmesi
temennisiyle bir kez daha kutladığımızı ifade etmek istiyoruz.
Sayın
Başkan, saray ve AKP’nin barışa, barış söylemine karşı açmış olduğu savaş da
maalesef artık üniversite tezlerine kadar dayandı. “Barışın İnşasında
Kadınların Rolü: Dört Farklı Kentteki Kadınların Barış Deneyimleri”
başlıklarıyla hazırlanan üniversite tezleri, içerisinde “barış” kelimesi
geçiyor diye üniversite yönetimleri tarafından reddedildi. Buna gerekçe olarak
da Başbakanlığın son yayımlamış olduğu terör genelgesi gösterilmiştir. Bu
tezlerde geçen “barış anneleri”, “barışın inşası” gibi terimler…
(Mikrofon
otomatik cihaz tarafından kapatıldı)
İDRİS
BALUKEN (Diyarbakır) – Hemen toparlıyorum Başkan.
BAŞKAN
– Bir dakika daha veriyorum, toparlayın lütfen.
İDRİS
BALUKEN (Diyarbakır) – …Başbakanlık genelgesinde belirtilen “legal görünümlü
illegal faaliyetler” olarak değerlendirilmiş ve toplumsal yaşamın her alanında
yaşanan utanç verici baskı ve sansür anlayışı, maalesef artık “academia”
koridorlarına, üniversite sıralarına da taşınmıştır. Bu anlayışı kabul
etmediğimizi ifade etmek istiyoruz.
Barıştan
korkanlar korkmaya devam edebilirler. Çünkü, biz, büyük bir barış
mücadelesiyle, bu savaş zihniyetini bu topraklardan bertaraf ettirinceye kadar,
Anadolu, Mezopotamya’daki bütün halklarımızın barış içerisindeki demokratik
geleceğini sağlayıncaya kadar barış mücadelesine devam edeceğiz diyorum.
Teşekkür
ederim.
BAŞKAN
– Teşekkür ederim.
Sayın
Özel…
ÖZGÜR
ÖZEL (Manisa) – Sayın Başkan, grubumuz adına Tanju Özcan konuşacak.
BAŞKAN
– Buyurun Sayın Özcan.
17.- Bolu Milletvekili Tanju Özcan’ın, Bolu
Valiliği tarafından Zübeyde Hanım Kız Meslek Lisesinin adının TOBB Kız Meslek
Lisesi olarak değiştirilmesine ilişkin açıklaması
TANJU
ÖZCAN (Bolu) – Teşekkür ediyorum Sayın Başkan.
Sayın
Başkan, bizleri çok üzen bir konuyu sizinle paylaşmak istiyorum. Bolu’nun köklü
okullarından bir tanesi, ülkemizin ve cumhuriyetimizin kurucusu Mustafa Kemal
Atatürk’ün annesinin adını taşıyor: Zübeyde Hanım Kız Meslek Lisesi. TOBB
tarafından Bolu’ya yeni bir okul binası yaptırıldı, kız meslek lisesi buraya
taşınacak. Ancak, tabii burada Boluluları, okuldaki velileri, öğretmenleri,
öğrencileri çok üzen durum, okulumuz Zübeyde Hanım ismini taşıyan tek okul
olmasına rağmen, bana göre sırf Mustafa Kemal Atatürk’ün annesinin adının
silinmesi anlamını taşıyan bir uygulama yapılıyor Bolu Valiliği tarafından;
Zübeyde Hanım Kız Meslek Lisesinin “Zübeyde Hanım” olan ismi kaldırılıyor,
sadece TOBB Kız Meslek Lisesi olarak bundan sonra değerlendirilecek. Biz bunu
şiddetle reddediyoruz. Aracılığınızla bunu yetkililerin duymasını istiyoruz.
Ayrıca, yeni binanın da kız meslek lisesinin ihtiyacını karşılamaktan çok uzak
olduğunu burada sizin aracılığınızla Hükûmet yetkilileriyle paylaşmak
istiyoruz. Bu konuda Bolu Valisinin de ivedi bir şekilde uyarılmasını talep
ediyoruz.
Teşekkür
ediyorum.
BAŞKAN
– Teşekkür ederim.
Sayın
Akçay veya Sayın Turan, söz talebiniz yok galiba.
ERKAN
AKÇAY (Manisa) – Daha sonra.
BAŞKAN
– Daha sonra, peki.
Gündeme
geçiyoruz. 
Başkanlığın
Genel Kurula sunuşları vardır. 
Meclis
araştırması açılmasına ilişkin üç önerge vardır, ayrı ayrı okutuyorum: 
VI.- BAŞKANLIĞIN GENEL KURULA SUNUŞLARI
A) Meclis Araştırması Önergeleri
1.- Ankara Milletvekili Zühal Topcu ve 20 milletvekilinin,
aile hekimlerinin sorunlarının araştırılarak alınması gereken önlemlerin
belirlenmesi amacıyla Meclis araştırması açılmasına ilişkin önergesi (10/166)
Türkiye Büyük Millet Meclisi Başkanlığına
"Aile
hekimlerinin çalışma süreleri, nöbetleri ve özlük haklarıyla ilgili olarak var
olan sorunlarının araştırılarak alınması gereken önlemlerin belirlenmesi"
amacıyla Anayasa’mızın 98'inci, Türkiye Büyük Millet Meclisi İçtüzüğü’nün
104'üncü ve 105'inci maddeleri gereğince Meclis araştırması açılması için
gereğini saygılarımızla arz ederiz.
1)
Zühal Topcu (Ankara)

2)
Ahmet Kenan Tanrıkulu (İzmir)

3)
Ahmet Selim Yurdakul (Antalya)

4)
Oktay Öztürk (Mersin)
5)
Arzu Erdem (İstanbul)
6)
Deniz Depboylu (Aydın)
7)
Emin Haluk Ayhan (Denizli)
8)
Ümit Özdağ (Gaziantep)
9)
Mustafa Mit (Ankara)

10) Yusuf Halaçoğlu (Kayseri)
11) Mehmet Erdoğan (Muğla)
12) Mehmet Parsak (Afyonkarahisar)
13) Saffet Sancaklı (Kocaeli)
14) Mevlüt Karakaya (Adana)
15) Muharrem Varlı (Adana)
16) Ruhi Ersoy (Osmaniye)
17) Atila Kaya (İstanbul)
18) İsmet Büyükataman (Bursa)
19) İzzet Ulvi Yönter (İstanbul)
20) Kamil Aydın (Erzurum)
21) Şefkat Çetin (Ankara)
Gerekçe:
Ülkemizde
aile hekimliğinin önemi gün geçtikçe artmaktadır. Bu önemin sebepleri ise, aile
hekimi, sağlık hizmetini aile bireylerinin tümüne birden sunarken, sağlığın
sadece hastalık ve sakatlık durumunun olmadığı durumlarda olmak değil, sosyal
yönden de tam bir iyilik hâli içinde olma durumu olduğunu dikkate alarak hizmet
etmektedir. Ayrıca sağlıkla ilgili sorunlarda ailelere danışmanlık yapar ve yol
gösterir ve en önemlisi ise birinci basamak sağlık hizmetinin yeterli olmadığı
durumlarda kişilerin daha ileri sağlık bakımının sağlanması konusunda gerekli
olan organizasyonu gerçekleştirmesidir.
Ancak,
çıkan ve çıkacak yeni yasalarla hekiminin önemi azaltılmakta ve aile hekimliği
amacından saptırılmaktadır. En önemli sorun ise tüm ülke aile hekimliğine
geçtikten sonra her geçen gün aile hekimliği üzerindeki angaryaların
artırılmasıdır. Aile hekimleri, görev tanımlarından farklı bir şekilde, önceden
bilmediği ve düşünmediği koşullarda çalıştırılmaya mecbur bırakılmaktadır.
Aile
hekimleri mobil hizmete ve evde bakım hizmetine gitmekte ve gittikleri
yerlerden geç saatlerde mesai saati gözetmeksizin dönebilmektedir. Normal
poliklinik mesai saati ise saat 17.00'den önce bitmemektedir. Kaldı ki birçok
ilçede aile hekimleri entegre hastanelerde nöbet tutmakta ve bu mesai
saatlerini çok aşmaktadır.
Aile
hekimlerinden görev süresi bitmeden bir ikinci kurum olan devlet hastanelerinde
nöbet tutmaları istenmektedir. Bu uygulamada nöbet tutacağı gün, aile hekiminin
kendi çalıştığı kurumda, mesaisini dolduramayacağı ve sorumluluklarını yerine
getiremeyeceği aşikârdır. Sorumluluklarını yerine getiremeyen aile hekimleri,
negatif performans ile maaştan kesinti ve puan cezalarına maruz kalmaktadır. Bu
yasal ama hukuksuz olan nöbetler, insan haklarına, İş Yasası’na aykırı bir
durumdur.
Aile
hekimlerinin görevini fazlasıyla yerine getirdiği bu durumlarda görev tanımı
harici ek beklentilerde bulunmak aile hekimlerinin göreve gitmemesi gibi
durumlara yol açmaktadır. Özellikle cumartesi nöbetleriyle ilgili olarak aile
hekimleri çalıştığı kurumlarda haklarının yerine getirilmesi, bu uygulamanın
değişmesi için sendikal mücadele yürütmeye çalışmaktadır. Bundan dolayı
Türkiye'de 22 bin aile hekimine soruşturma açılmıştır.
Aile
Hekimliği Uygulama Yönetmeliğinde Değişiklik Yapılmasına Dair Yönetmelik'e
göre, nöbete ilişkin planlama aile hekimliği uygulamasında aksamaya yol
açmayacak biçimde yapılacak ve hafta içi sekiz saat, hafta sonu ise on altı
saatten fazla olmamak üzere haftalık toplam otuz saatten fazla nöbet
verilmeyecek. Bu yönetmeliğe göre bir nöbet sınırı getirilmiştir fakat bu
durum, aile hekimlerinden gece, gündüz, bayram, tatil her günü ve geceyi işte
geçirmeleri istenmediği anlamına gelmemektedir. Bu, haftada kabaca yüz yirmi saat
civarında kesintisiz iş performansı demektir. Ayrıca tutulan nöbetlerden sonra
da nöbet izni kullandırılmamaktadır. Bu şekilde çalışan bir aile hekiminin ne
kadar verimli olabileceği de tartışılmalıdır.
Ayrıca
Hükûmetin altı aylık eylem planı içerisinde aile hekimliğinin nöbetten
işleyişe, binalarına kadar yeniden ele alınacağı, butik hastaneler kurulacağı
ve sabah 08.00’den akşam 20.00’ye kadar yedi gün hizmet vereceği belirtilirken;
aile hekimliğinin beş on yıl sonra yirmi dört saat hizmet verecek duruma
dönüşeceğinden söz edilmiştir.
Yukarıda
açıklanan nedenlerle aile hekimlerinin çalışma süreleri, nöbetleri ve özlük
haklarıyla ilgili olarak var olan sorunlarının araştırılarak alınması gereken
önlemlerin belirlenmesi amacıyla bir Meclis Araştırması açılması gerekli
görülmektedir.
2.- Ankara Milletvekili Zühal Topcu ve 20
milletvekilinin, Suriyeli sığınmacıların oluşturdukları sorunların
araştırılarak alınması gereken önlemlerin belirlenmesi amacıyla Meclis
araştırması açılmasına ilişkin önergesi (10/167)
Türkiye Büyük Millet Meclisi Başkanlığına
"Suriyeli
sığınmacıların Türkiye'ye sığınması sonucunda oluşturdukları sorunların
araştırılarak alınması gereken önlemlerin belirlenmesi" amacıyla
Anayasa’mızın 98'inci, Türkiye Büyük Millet Meclisi İçtüzüğü’nün 104'üncü ve
105'inci maddeleri gereğince Meclis araştırması açılması için gereğini
saygılarımızla arz ederiz.
1)
Zühal Topcu (Ankara)
2)
Ahmet Kenan Tanrıkulu (İzmir)
3)
Ahmet Selim Yurdakul (Antalya)
4)
Oktay Öztürk (Mersin)
5)
Arzu Erdem (İstanbul)
6)
Deniz Depboylu (Aydın)
7)
Emin Haluk Ayhan (Denizli)
8)
Ümit Özdağ (Gaziantep)
9)
Mustafa Mit (Ankara)
10)
Yusuf Halaçoğlu (Kayseri)
11)
Mehmet Erdoğan (Muğla)
12)
Mehmet Parsak (Afyonkarahisar)
13)
Saffet Sancaklı (Kocaeli)
14)
Mevlüt Karakaya (Adana)
15)
Muharrem Varlı (Adana)
16)
Ruhi Ersoy (Osmaniye)
17)
Atila Kaya (İstanbul)
18)
İsmet Büyükataman (Bursa)
19)
İzzet Ulvi Yönter (İstanbul)
20)
Kamil Aydın (Erzurum)
21)
Şefkat Çetin (Ankara) 
Gerekçe:

Türkiye’ye
komşu ülkelere yapılan dış müdahaleler sonucunda o ülkelerde yaşanan iç
karmaşalar yönetilemez bir hâle gelmiş ve devlet otoritesi ortadan kalkmıştır.
Devlet otoritesinin kalkmasıyla beraber komşu ülkelerde iç savaş çıkmış ve o
ülkelerde yaşayan insanların can güvenliği ortadan kalkmıştır. Bunun sonucunda
2011 Mart ayından itibaren ülkemiz, yoğun bir göç dalgasına maruz kalmıştır ve
kalmaya devam etmektedir. Bu göçler sonucunda ülkemize giriş yapan ve sığınmacı
talebinde bulunan milyonlarca mülteci olmasına rağmen, Türkiye'de mülteciliğin
hukuki mevzuatı ve kurumsal düzenlemeleriyle ilgili herhangi bir çalışma
yapılmadığı gibi bir vizyon da ortaya konmamıştır. Bu düzenlemelerin
geliştirilememesi sebebiyle, gün geçtikçe sayısı artan sığınmacılarla ilgili
birçok sorun ortaya çıkmaktadır.
Suriye'den
şu ana dek yaklaşık 5 milyon sığınmacı çıkmıştır. Türkiye, hâlihazırda 2,2
milyon Suriyeli sığınmacıya ev sahipliği yapmaktadır. Kayıt altına alma süreci
devam ederken Suriye'den sınır geçişleri de devam etmektedir. Kayıt dışı olan
Suriyeli sığınmacıların sayısı ise bilinmemektedir. Sığınmacıların 270 bini 10
ilde kurulan 25 geçici barınma merkezinde kalmaktadır. Geriye kalanlar ise
Türkiye'nin 81 ilinde kendi imkânlarıyla yaşamaya çalışmaktadır. Sığınmacılarla
alakalı en ciddi problemler, geçici barınma merkezlerinde kalanlarla ilgili
değil, yüzde 88'lik bir oranla kendi imkânlarıyla yaşayan kentli sığınmacılarla
ilgilidir. Ülkemizde bulunan sığınmacıların yüzde 53'ünden fazlası 18 yaş
altındaki çocuk ve gençlerden, yüzde 75'ten fazlası ise özel koruma ihtiyacı
içinde bulunan çocuk ve kadınlardan oluşmaktadır. Bu arada Türkiye'de yaklaşık
dört buçuk yılda doğan Suriyeli bebek sayısının 150-200 bin civarında olduğu
tahmin edilmektedir. Mevcut gençlerin okullu olabilme oranı ise yüzde
15'lerdedir.
Sığınmacılarla
alakalı problemlerin yaşanmasının nedeni Hükûmetin 2011 yılından beri planlı
bir strateji geliştirememesinden kaynaklanmaktadır. 2011 yılından itibaren
Hükûmet yetkilileri, sığınmacılar için “Zaten çok kalmayacaklar, birkaç ay
sonra vatanlarına dönecekler.” düşüncesiyle hareket etmiştir. Biyometrik kimlik
verilme işlemleri sığınmacıların giderek artmasından ve kalma sürelerinin
uzamasından sonra gündeme gelmiş ve hayata geçirilmiştir. Suriyelilerin yasal
olarak istihdama dâhil edilememesi nedeniyle "kayıt dışı" sorunu
artmaktadır. Suriyeli sığınmacılardan en az 300 bini kayıt dışı ve kaçak olarak
çalıştırılmaktadır. Ayrıca Suriyeliler tarafından kurulan iş yerlerinin
tamamına yakınının da kayıt dışı olduğu belirtilmektedir. 
Yine
uygulanan yanlış stratejiler yüzünden gelen sığınmacıların çoğu eğitimden uzak
bir şekilde hayatlarına dilencilik yaparak devam etmektedirler. Ayrıca
yaşadıkları yerlerde, kuma, fuhuş, kayıplar, işsizlik, kira, barınma, eğitim,
sağlık gibi birçok problemle karşı karşıyadırlar. 
2011
yılında başlayan ve hâlen devam eden Suriye iç savaşı giderek bir bataklık hâline
dönüşmektedir. Türkiye'nin 1923'ten günümüze kadar aldığı toplam göçmen sayısı
sadece 2 milyondur. Dört buçuk yıl sonra Aralık 2015 itibarıyla Türkiye'deki
toplam Suriyeli sayısı en az 2 milyon 200 bin kişi civarında. Bu nedenle
Türkiye'deki Suriyeliler konusu artık "geçicilik" çerçevesinde ve
"acil durum yönetimi politikaları" ile ele alınabilecek eşiği çoktan
aşmıştır. 2,2 milyon Suriyelinin büyük bölümünün artık Türkiye'de kalıcı olduğu
düşünülmelidir. Beş yıldır süren bu savaşın ortaya çıkardığı olumsuz sonuçların
giderek artması muhtemeldir. Şu an savaştan kaçan yaklaşık 5 milyon
sığınmacıyla bulunurken göç uzmanları yaklaşık 3 milyondan fazla sığınmacıyla karşı
karşıya kalınacağını öngörmektedir. 
AB
ile Türkiye arasında imzalanan geri kabul anlaşması, Türkiye'deki sığınmacı
yaşam standartlarının yükseltilmesini, kota artırımının uygulanmasını ve
Türkiye üzerinden anlaşmaya taraf bir AB ülkesine geçiş yapmış sığınmacıların
Türkiye'ye geri alınmasını içermektedir. Fakat bu anlaşmanın geri gönderilecek
olan sığınmacılardan hangilerini kapsadığı, 3 milyar avronun kim tarafından, ne
zaman ve ne şekilde ödeneceği, sığınmacıların ihtiyaçlarının ne kadarının
karşılanacağı belirsizdir. Yapılan açıklamalara göre, bugüne kadar Suriyeli
sığınmacılar için Türkiye yaklaşık 8 milyar dolar harcama yapmıştır ve bu
harcamaya uluslararası kuruluşların katkısı ise yaklaşık 400 milyon dolarda
kalmıştır.
Yukarıda
açıklanan nedenlerle Suriyeli sığınmacıların Türkiye'ye sığınması sonucunda
oluşturdukları sorunların araştırılarak alınması gereken önlemlerin
belirlenmesi amacıyla bir Meclis araştırması açılması gerekli görülmektedir.
3.- Ankara Milletvekili Zühal Topcu ve 20
milletvekilinin, FATİH Projesi ile bilgisayar ve öğretim teknolojileri
öğretmenlerinin sorunlarının araştırılarak alınması gereken önlemlerin
belirlenmesi amacıyla Meclis araştırması açılmasına ilişkin önergesi (10/168)
Türkiye Büyük Millet Meclisi Başkanlığına
FATİH
Projesi, “bilgisayar ve öğretim teknolojileri öğretmenleri” sorunlarını
araştırma ve “bilişim teknolojileri ve yazılım” dersinin zorunlu hâle getirilip
yeniden müfredat oluşturulması açısından detaylı bir şekilde araştırılması ve
bu hususlarda çözümler üretilmesi amacıyla Anayasa’mızın 98'inci, Türkiye Büyük
Millet Meclisi İçtüzüğü’nün 104'üncü ve 105'inci maddeleri gereğince Meclis
araştırması açılması için gereğini saygılarımızla arz ederiz.
1)
Zühal Topcu  (Ankara)
2)
Ahmet Kenan Tanrıkulu  (İzmir)
3)
Ahmet Selim Yurdakul  (Antalya)
4)
Oktay Öztürk  (Mersin)
5)
Arzu Erdem  (İstanbul)
6)
Deniz Depboylu  (Aydın)
7)
Emin Haluk Ayhan  (Denizli)
8)
Ümit Özdağ  (Gaziantep)
9)
Mustafa Mit  (Ankara)
10)
Yusuf Halaçoğlu  (Kayseri)
11)
Mehmet Erdoğan  (Muğla)
12)
Mehmet Parsak  (Afyonkarahisar)
13)
Saffet Sancaklı  (Kocaeli)
14)
Mevlüt Karakaya  (Adana)
15)
Muharrem Varlı  (Adana)
16)
Ruhi Ersoy  (Osmaniye)
17)
Atila Kaya  (İstanbul)
18)
İsmet Büyükataman  (Bursa)
19)
İzzet Ulvi Yönter  (İstanbul)
20)
Kamil Aydın  (Erzurum)
21)
Şefkat Çetin  (Ankara)
Gerekçe:
FATİH
Projesi, 2011-2012 öğretim yılında 17 ilde 51 okulda pilot uygulaması
başlatılan ve 2013-2014 yılında tüm okullarda uygulanması planlanan, Millî
Eğitim Bakanlığının okullarda teknoloji kullanımını artırmaya ve eğitimi günümüz
şartlarına uyarlamaya çalıştığı bir proje olarak ifade edilmektedir. Proje
kapsamında her sınıfa birer etkileşimli tahta, 5-12’nci sınıflardaki tüm
öğrencilere de birer tablet bilgisayar sağlanması planlanmıştır. 
Yüksek
maliyetli FATİH Projesi’nin hedefinin ve genel vizyonunun çok net olmadığı
görülmektedir. Ulusal ve okul düzeyinde bu belirsizlik sıkıntılı bir durum
olarak karşımıza çıkmaktadır. FATİH Projesi’yle birlikte okullara gelen
teknolojiyle ne yapılması gerektiği ve bu teknoloji tasarımından ne
hedeflendiğinin net olarak bilinmediği yetkililer tarafından dile
getirilmektedir. Teknolojinin sınıflarda var olması sihirli bir şekilde dönüşüm
yaratmayacaktır. Kimin, neyi, ne zaman ve ne için kullanacağı belirlendiği
zaman ancak etkili bir dönüşüm gerçekleştirilmiş olacaktır. 
Projenin
ilk başladığı tarihten itibaren sürekli olarak projenin tamamlanma tarihi
ertelendi ve hâlen kesin olarak ne zaman tamamlanacağı bilinmemektedir. 
FATİH
Projesi’yle teknolojinin yine bilinçli şekilde kullanılması ve ülkemizin
teknoloji üretebilir hâle gelmesi için bilişim teknolojileri dersleri her
kademede zorunlu olmalıdır. PISA raporunda problem çözme becerilerinde Türkiye
44 ülkenin katıldığı değerlendirmede 34'üncü sırada bulunmakta olup puanı OECD
ortalamasının yaklaşık 50 puan altındadır. Çocuklarda 21’inci yüzyıl
becerilerinin geliştirilmesi için okullarımızda bilişim derslerinin her
kademede zorunlu olması son derece önemlidir. PISA'nın raporunda "Okullara
sadece teknolojik araç gereçleri doldurmak yeterli olmamaktadır."
denilmektedir. 
Çocukların
teknolojiyi kullanma konusunda her şeyi bildiği varsayılarak, bu derse ihtiyaç
olmadığını belirten MEB’in öğrencilerin teknolojiyi ne kadar bildiği konusuyla
ilgili nasıl bir çalışma yaptığı belli değildir. Eğer teknoloji bilmeleri,
Facebook, Twitter gibi sosyal ağlara bağlanmaları, İnternet oyunları oynamaları
ve “kopyala yapıştır” yaparak ödevlerini yapmaları ise bu konu üzerinde
tartışmak gerekmektedir. 
Çocukları
ve gençleri bilinçlendirmenin tek yolu bilişim teknolojileri okuryazarlığıdır.
Medya okuryazarlığı dersi açılıp, önem arz ettiğinden bahsedilirken ve bununla
ilgili kamu spotları bile hazırlanırken neden bilişim teknolojileri
okuryazarlığına önem verilmemektedir? Bu iki okuryazarlık da bu konuların uzmanı
olan bilgisayar ve öğretim teknolojileri öğretmenleri tarafından verilmelidir.
1993
yılında okullara “bilişim teknolojileri formatör öğretmenliği” adı altında
görevlendirmeler olmuştur. Bu görevlendirmeler 2002 yılından bu yana BÖTE
bölümleri mezun vermesine rağmen hâlâ devam etmektedir. Geçen yıllarda bu
görevlendirmelerin adı “bilişim teknolojileri rehber öğretmeni” olarak
değişmiştir. Alan dışından bir öğretmenin aylık ek ders ücreti karşılığı BTR
öğretmeni olarak görevlendirilebilmesi için katıldığı 100 saatlik bir kurs
yeterli olurken, dört yıl boyunca ders alan ve 3.024 saatte yetişen BÖTE
öğretmeni neden alınmamaktadır?
FATİH
Projesi’yle ilgili T.C. Kalkınma Bakanlığının Bilgi Toplumu Stratejisinin
Yenilenmesine İlişkin Hizmet Alımı Raporu’nda ilköğretimdeki öğrencilerin zaten
bilişimle ilgili donanıma sahip olduğuna dair oluşan kanının doğru olmadığı,
ilk ve ortaöğretimde eğitim gören öğrencilerin BİT kullanımı konusunda yetersiz
olduğu ve aynı zamanda eğitimcilerin de BİT kullanımı konusundaki yetkinliklerinin
geliştirilmesi gerektiği, aksi takdirde FATİH Projesi'nin başarıya ulaşmasının
zor olduğundan bahsedilmiştir. Maliyeti bu kadar yüksek olan projenin eğitim
sorumluluğu BÖTE öğretmenlerine verilmelidir.
Yukarıda
açıklanan nedenlerle FATİH Projesi, “bilgisayar ve öğretim teknolojileri
öğretmenleri” sorunlarını araştırma ve “bilişim teknolojileri ve yazılım”
dersinin zorunlu hâle getirilip yeniden müfredat oluşturulması açısından
detaylı bir şekilde araştırılması ve bu hususlarda çözümler üretilmesi amacıyla
bir Meclis araştırması açılması gerekli görülmektedir. 
BAŞKAN
– Bilgilerinize sunulmuştur. 
Önergeler
gündemdeki yerlerini alacak ve Meclis araştırması açılıp açılmaması konusundaki
görüşmeler sırası geldiğinde yapılacaktır. 
HAKAN
ÇAVUŞOĞLU (Bursa) – Sayın Başkanım…
BÜLENT
TURAN (Çanakkale) – Sayın Başkanım, 60’a göre bir açıklama talebimiz var izin
verirseniz. 
BAŞKAN
– Buyurun Sayın Turan. 
BÜLENT
TURAN (Çanakkale) – Grubumuz adına Hakan Bey yapacaklar açıklamayı Sayın
Başkanım. 
BAŞKAN
– Buyurun. 
V.- AÇIKLAMALAR (Devam)
18.- Bursa Milletvekili Hakan
Çavuşoğlu’nun, Bolu Milletvekili Tanju Özcan’ın yaptığı açıklamasındaki bazı
ifadelerine ilişkin açıklaması
HAKAN
ÇAVUŞOĞLU (Bursa) – Sayın Başkanım, teşekkür ediyorum.
Biraz
evvel gündem dışı konuşmalardan sonra her partinin grup başkan vekiline söz
vermek suretiyle bir uygulamada bulundunuz. Bu esnada Cumhuriyet Halk Partisi
Grup Başkan Vekiline de söz verdiniz, o da hakkını Bolu Milletvekili Sayın
Tanju Özcan’a devretti. Tanju Özcan da burada, Bolu’da inşa edilmekte olan bir
okul münasebetiyle, var olan kız meslek lisesinin “Zübeyde Hanım” isminin bir
şekilde kaldırılacağını söylemek suretiyle bir yargıda bulundu. 
Yapmış
olduğumuz girişimler neticesinde öğrendiğimiz bilgiyi yüce Meclisle paylaşmak
istiyorum. Zübeyde Hanım Kız Meslek Lisesinin okul isminin kaldırılması
mevzubahis değildir. Yeni yapılmakta olan, TOBB tarafından inşa edilmekte olan
kız meslek lisesi başka bir yerde, başka bir bölgede, başka bir isimle faaliyet
gösterecek, ancak Bolu’nun Akpınar Mahallesi’nde bulunan Zübeyde Hanım Kız
Meslek Lisesi de bir başka yerde bu faaliyetini, eğitim hayatını bu isimle
sürdürmeye devam edecektir. Dolayısıyla, burada bir yanlış anlaşılmayı ya da
yanlış aktarmayı düzeltme gereğini duyduk. Birisi Bolu’nun doğusunda, birisi
Bolu’nun batısında. Takdir edersiniz ki Bolu da büyüyen bir kent, farklı farklı
yerlerde farklı farklı okullara ihtiyaç var, öğrenci kapasitesi belli.
Dolayısıyla “Zübeyde Hanım” isminin kaldırılması mevzubahis değil. Biz AK PARTİ
olarak milletimizin değer yargılarına her zaman için hassas davrandık, bundan
sonra da hassas davranmaya devam edeceğiz. “Zübeyde Hanım” ismi de
cumhuriyetimizin banisi Mustafa Kemal Atatürk’ün muhterem annelerinin ismidir.
Bu noktada kendisine tekrardan rahmet diliyoruz. 
Teşekkür
ediyorum söz verdiğiniz için. 
BAŞKAN
– Teşekkür ederim. 
Sayın
Özel… 
19.- Manisa Milletvekili Özgür Özel’in,
Manisa’da yapılan fen lisesinin imam-hatip yapılmaya çalışıldığına ve Bolu’daki
Zübeyde Hanım Kız Meslek Lisesi ile İnönü Stadı’nın isim değişikliği
konularının takipçisi olacaklarına ilişkin açıklaması
ÖZGÜR
ÖZEL (Manisa) – Sayın Başkanım, teşekkür ederim. 
Aynı
durum Manisa’da yaşandı, yaşanmaya da devam ediyor. Ticaret Odamızın merhum
Başkanı, Türkiye Odalar Borsalar Birliğinin Manisa’ya bir fen lisesi yapmak
istediğini ama iktidar partisinin fen lisesine değil, imam-hatip lisesine
yönlendirdiğini ısrarla söylemişti. Manisa’da bir tane fen lisesi vardı.
TOBB’la fen lisesi yapmak üzere protokol yapıldı. Dönemin Muradiye Belediyesi,
Cumhuriyet Halk Partili belediye fen lisesi yapılması için de arsayı tahsis
etti. O dönem diğer belediyeler bu tahsisi yapmak için imam-hatip lisesi şartı
koşuyorlardı. Merhum, pankreas kanserinden hayatını kaybetti. Bina bitti,
Manisa’nın ikinci fen lisesi açılacak, açılamıyor. Millî Eğitim şart koşuyor:
“Mevcut fen lisesini bu binaya taşıyacağız, fen lisesinin olduğu yeri
imam-hatip yapacağız.” Manisa’da imam-hatip ihtiyacı varsa onu yapmaya devlet
muktedir. Manisa’ya ikinci bir fen lisesi kazandırmak üzere yapılmış ve bütün
Manisa’nın sevgilisi Ticaret Odasının Değerli Başkanının hatırası ve vasiyeti
ortadayken iktidar eliyle aynı iş yapılıyor. 
Sayın
milletvekili Zübeyde Hanım’ın isminin yaşatılacağını söylüyor ama Bolu
Milletvekilimiz taşınan yerde Zübeyde Hanım’ın isminin olmadığını söylüyor. Bu
konunun da takipçisi olacağız. 
Bu
konuda, ayrıca, İnönü Stadı’ndaki Türkiye Cumhuriyeti'nin 2’nci Cumhurbaşkanı
İsmet İnönü’nün isminin yok edilmesi konusunda da aynı hassasiyeti bekliyoruz
sizden.
Teşekkür
ederim.
BAŞKAN
– Teşekkür ederim.
BÜLENT
TURAN (Çanakkale) – Sayın Başkan, bu kadar rahat olmaması lazım. İftira at git,
iddia et git; bu doğru bir şey değil.
ÖZGÜR
ÖZEL (Manisa) – Giden yok, giden yok; burada, burada.
BÜLENT
TURAN (Çanakkale) – Bolu’yu konuştuk, Manisa’yı söylüyor bize. Doğru bir şey
değil.
BAŞKAN
– Peki, teşekkür ederim.
Milliyetçi
Hareket Partisi Grubunun İç Tüzük’ün 19’uncu maddesine göre verilmiş bir
önerisi vardır, okutup işleme alacağım ve oylarınıza sunacağım.
VII.- ÖNERİLER
A) Siyasi Parti Grubu Önerileri
1.- MHP Grubunun, İstanbul Milletvekili
Arzu Erdem ve arkadaşları tarafından, ülkemizdeki intihar girişimlerinin
nedenlerinin araştırılarak alınması gereken önlemlerin belirlenmesi amacıyla
2/3/2016 tarihinde Türkiye Büyük Millet Meclisi Başkanlığına verilmiş olan
Meclis araştırması önergesinin, Genel Kurulun 20 Nisan 2016 Çarşamba günkü
birleşiminde sunuşlarda okunmasına ve ön görüşmelerinin aynı tarihli
birleşiminde yapılmasına ilişkin önerisi
20/4/2016
Türkiye Büyük Millet Meclisi Başkanlığına
Danışma
Kurulunun 20/4/2016 Çarşamba günü (bugün) yaptığı toplantısında siyasi parti
grupları arasında oy birliği sağlanamadığından grubumuzun aşağıdaki önerisinin
İç Tüzük'ün 19'uncu maddesi gereğince Genel Kurulun onayına sunulmasını arz
ederim.
Saygılarımla.
 Erkan
Akçay
 Manisa
 MHP
Grup Başkan Vekili
Öneri:
2
Mart 2016 tarih, 1253 sayıyla TBMM Başkanlığına vermiş olduğumuz, İstanbul
Milletvekili Arzu Erdem ve arkadaşlarının “Ülkemizdeki intihar girişimlerinin
nedenlerinin araştırılarak alınması gereken önlemlerin belirlenmesi
amacıyla" verdiği Meclis araştırması açılması önergesinin 20/4/2016
Çarşamba günü (bugün) Genel Kurulda okunarak görüşmelerinin bugünkü
birleşiminde yapılması önerilmiştir.
BAŞKAN
– Milliyetçi Hareket Partisi grup önerisinin lehinde ilk konuşmacı İstanbul
Milletvekili Sayın Arzu Erdem olacak.
Buyurun
Sayın Erdem. (MHP sıralarından alkışlar) 
ARZU
ERDEM (İstanbul) – Teşekkür ederim Sayın Başkan.
Değerli
milletvekilleri, bugün burada, Meclis gündeminde ülkemizde intihar girişimleri
ve olaylarının araştırılarak gereken önlemlerin tespit edilmesine yönelik
sunduğumuz araştırma önergemizin gerekçesini sizlerle paylaşmak için söz almış
bulunmaktayım. Sözlerime başlamadan önce sizleri saygıyla selamlıyorum.
Bütün
toplumsal olguların temelinde insanın yaşamını devam ettirebilme çabası vardır.
Bir kişi yaşamını devam ettirebilmek için iyi, kötü birçok eylemi
yapabilmektedir. Kendisi için olumsuz olan şartları değiştirebilmek için
elinden gelen tüm çabayı göstermektedir. Fakat intihar eden bir kişi, tüm bu
mücadele yollarını bırakarak, kendi yaşamına karşı bir eyleme girişmiş
demektir. İntihar olgusunu diğer tüm olgulardan farklı kılan yönü ise kendi
yaşamını devam ettirmeye çabalamamak olarak belirtebiliriz.
Buradan
yola çıkacak olursak, intihar, aklı başında bir bireyin doğrudan veya dolaylı
olarak ve isteyerek kendi yaşamına son vermesidir diyebiliriz. Bir kişinin
kendi canına kıymasının intihar olarak adlandırılabilmesi için her şeyden önce
kişinin aklı başında olması gerekmektedir. Kendi canına kıyma, gençlik çağında,
trafik kazalarından sonra gelen en önemli ölüm nedenidir. İntihar
girişimlerinin ise tamamlanan intiharların en az 3 katı olduğu tahmin
edilmektedir. Ayrıca erkekler arasında ölümle sonuçlanan intiharlar kızlara
göre 3 kat yüksektir. 
Sizlerin
de bildiği gibi, ülkemizde intihar vakaları son günlerde hızla artış
göstermektedir. Neredeyse hemen hemen her gün intihar olaylarıyla karşı karşıya
kalmaktayız. Bu da intiharı önemli bir toplumsal sorun hâline getirmektedir.
Değerli
milletvekilleri, intiharlar, birer yardım çığlığıdır ve intihar öncesinde birey
davranış ve konuşmasıyla bunu belli etmektedir ve ne yazık ki günümüzde,
psikolojik tedavi gören ve ilaç kullanan insan sayısı artmıştır, hızla artmaya
da devam etmektedir. 
İntihar
girişimi, çaresiz kalan kişinin sorunlarından umutsuzca kaçması olarak
yorumlanmaktadır. Bu sorunlar kendinden ve çevreden kaynaklanabilmektedir. Kişi
hiçbir çıkış yolu olmadığını, olaylar karşısında eli kolu bağlı kaldığını anlamakta,
umutsuzluk, karamsarlık ve çaresizlik içine düşmekte, gidiş geliş yaşayarak
güçten yoksun kaldığını görmektedir. Kendini ezilmiş, köşeye sıkıştırılmış
hissetmekte, duyduğu öfkeyi dışa boşaltamadığı için kendine yönelmektedir. 
İntihara
kalkışma, hem kendilerini cezalandırma hem de bu duruma düşmesine neden
olanlardan bir öç alma davranışıdır. Aynı zamanda, kendilerini affettirme ve
ilgiyi toplama, sevindirme çabası olarak da kabul edilebilmektedir. 
Bir
insanın karşılaştığı zorlama durumlara göstereceği tepki kişinin dayanıklılık
gücüne bağlıdır. Zorlamalarla baş etmede yetersiz bir kişi, üstesinden
gelemeyeceğine inandığı bir durumla karşılaştığında ise yaşamına son
vermektedir.
Güvenini
ve çaba gösterme gücünü yitiren kişi, çoğu kez içine kapanarak başına gelenleri
anlamaya ve bir çıkış yolu aramaya kalkışmaktadır. Ancak, ne yazık ki ağır
zorlanmalar karşısında insan mantıklı düşünemez hâle gelmektedir. 
İntihar
eden kişilerin bir bölümünde çöküntü, şizofreni, kişilik bozuklukları gibi ruh
hastalıklarının çoğunun olduğu görülmektedir. Elbette ki her çöküntü durumu
intiharla sonuçlanmamaktadır ancak her intiharda belli ölçüde çöküntü söz
konusudur. İntihar girişimini bir çöküntü belirtisi olarak yorumlamak tek
başına yeterli değildir. 
Bilindiği
gibi intiharlarda birçok etken söz konusudur. Biraz da intihara sebep olan
diğer etkenlerden bahsetmek istiyorum. 
İntihar
davranışı bir anda olan bir eylemdir ancak hazırlığı oldukça uzun sürmektedir
ve ülkemizde son günlerde genç intiharlar ön plandadır. 
Gencin
çocukluğundan bu yana süregelen sorunlara ergenlik çağında ortaya çıkan yeni
çatışmalar ve durumlar eklenir. Gencin çevresiyle ilişkileri bozulur,
yalnızlaşır, desteksiz kalır. Genelde son bir olay, bir çatışma, bir darbe,
örseleyici bir yaşantı gencin savunmalarını yıkarak öz kıyımına tetik çekmesine
sebep olur.
Üstünde
en çok durulması gereken etkenlerden belki de en önemlisi erken çocuklukta
geçirilen yoksunluklardır. Burada aile önemli rol oynamaktadır. Anne babadan
ayrılma, anne babadan birinin ölümü ve annesiz babasız büyüme ileri yaşlarda
çöküntü ve intihara sürüklemektedir.
Güvensiz
olan çocuğun gençlik döneminde karşılaştığı stresle başa çıkması çok zor bir
hâle gelmektedir, kendini âciz hissetmekte ve kolaylıkla intihar etmektedir. 
İstatistiklere
biraz girmek istiyorum: 30 çocuktan 5’i ölüm nedeniyle babasız kalmıştır.
Babalardan 1’i, annelerden 4’ü intihar etmiştir. Yakın akrabalarda intihar
yoluyla 3 ölüm olayı, bir de intihar girişimi vardır bu insanların. 21 aileden
17’sinde çok belirgin anlaşmazlıklar ve geçimsizlikler saptanmıştır. 
İntihar
girişiminde bulunan gençlerin çoğunda davranış bozukluğu saptanmaktadır.
Gençlerin bir kısmında ise karamsarlık, isteksizlik, üzüntü, yalnızlık gibi içe
çekilme belirtileri egemendir. Ailede şiddeti gören, anne babanın devamlı kavga
ettiği ailelerde de bunun sonucunda intihar vakaları ortaya çıkmaktadır.
Dolayısıyla, intiharı bir faktöre bağlamak yerine toplumun ruh sağlığıyla ele
almak gerekmektedir. 
Ülkemizde
son zamanlarda çok ciddi göçler alınmıştır ve göç edenlerde depresyonlar
oluşmaktadır.
Yine,
son zamanlarda sıkça rastlanan tecavüz olayları sonucunda genç kızlarımız,
yaşadıkları psikolojik travmalar sonucunda, bunları kaldıramamaktan dolayı
intihar etmektedirler
İntihar
etmek belki insan doğasına aykırıdır ama elverişsiz toplumsal koşullar da
insana karşıdır. Bu elverişsiz koşullara karşı verilen savaşta ise herkesin
aynı direnci göstermesi her zaman için olası değildir.
İstatistikler
belirli bir toplumda beş on yıllık intiharların yıllık toplamının hemen hemen
aynı kaldığını göstermektedir. Bu nedenle intiharların nedenlerinin bireyden
çok toplumda aranması gerekmektedir. 
Toplum
içinde yaşayan bir bireyin yaşamı, onun anlamlı eylemlerinden oluşmaktadır.
Birey toplumda eylemleriyle vardır. İntihar eden aklı başında bir bireyin bu
eylemi ise yaşamının son ve belki de en önemli eylemidir. İntihar eyleminin
yöntem biçimi de bu açıdan çok büyük önem arz etmektedir.
Örneğin,
kentin en yüksek binasından atlayarak kalabalık bir seyirci kitlesinin önünde
hayatlarına kıyan kişilerin belki de tüm dünyaya olan kızgınlıklarını ilan
ettiklerini ve o güne kadar önemsiz kalmış varlıklarına bir an için herkesin
dikkatini çekmeyi umut etmiş olduklarını tespit edebiliriz. 
Değerli
milletvekilleri, “Ülkemizde son zamanlarda intiharlar artmakta.” dedik ve birkaç
tane örnek vermek istiyorum:
Bugün
Mersin’de, adliye seçim bürosunda görevli 31 yaşındaki Cesur Arslan girdiği
bunalım sonucu kafasına tabancayla bir el ateş ederek intihar etmiştir.
Kocaeli’de
iki gün önce, 23 yaşındaki genç Facebook’tan helallik isteyerek intihar
etmiştir.
Yine,
aynı şekilde, 17 Nisanda -üç gün önce- 60 yaşındaki Servet Işık oğlunun düğün
günü intihar etmiştir.
Seçim
bölgem olan İstanbul’da, yaklaşık yirmi gün önce 18 yaşındaki kızımız kendini asarak
intihar etmiştir.
Yine,
19 yaşındaki kızımız 5’inci kattan atlamıştır. 
Yine,
İzmir Dokuz Eylül Üniversitesi Tıp Fakültesinde okuyan 2 öğrencimiz üç gün
arayla evlerinde intihar etmişlerdir.
İstanbul’da,
üniversite öğrencisi bir kızımız emlakçının tecavüzünden kaçmak için 10’uncu
kattan atlamıştır.
Yine,
aynı tarihlerde İstanbul Bilgi Üniversitesinde, 22 yaşındaki bir evladımız
okulun terasından aşağı atlayarak intihar etmiştir.
31
Martta Bursa’nın Gemlik ilçesinde, bir bankacı kardeşimiz kendisini asmıştır.
Aynı
gün İstanbul Esenler’de, Suriye uyruklu bir kişi rögar kapağını açıp
kanalizasyona atlayarak intihar etmiştir.
25
Martta Gaziantep’te, ailesiyle tartışan lise çağındaki bir evladımız iple
kendisini asmıştır.
23
Martta Sivas’ın Şarkışla ilçesinde, eşinden ayrıldığı için bunalıma giren bir
kızımız kendisini asarak intihar etmiştir.
21
Martta ise yine Suriye uyruklu bir genç trenin önüne atlayarak intihar
etmiştir.
Bunları
saymayla bitiremeyeceğimizi görüyoruz. 
Son
üç yılda, 99 çalışanımız mobbing, borç kıskacı ve işsizlik gibi nedenlerle
intihar etmiştir. 
Ne
yazık ki ülkemizde, işe bağlı nedenlerle 2013 yılında 15, 2014 yılında 25, 2015
yılında ise 59 çalışan intihar etmiştir. İntihar edenlerin 49’u işçi ve 23’ü
memur olmak üzere 72’si ücretli çalışan, 11’i esnaf ve 3’ü de çiftçiydi. 
Ataması
yapılamayan öğretmenler de dâhil olmak üzere, benzer koşullardaki 13 işsiz
kardeşimiz de intihar etmiştir.
Daha
bundan birkaç gün önce, siz de biliyorsunuz, Karaman’da, 12 inşaat işçisi sekiz
aydır paralarını alamadıkları için çatıya çıkıp intihar etmek eyleminde
bulunmuşlardır. 
Değerli
milletvekilleri, evet, bizim intiharı önlemeyle ilgili vazifelerimiz var ve bu
düşünceler doğrultusunda intiharı önleme çalışmalarının amacı, intihar
krizlerinde ve ruh hastalıklarında intiharın sebeplerinin açığa çıkarılması,
müdahale tekniklerinin geliştirilmesi ve korunmanın sağlanması olmalıdır.
İntiharların nedenlerini anlamak ve risk faktörlerini araştırmak bizim
vazifemiz, intiharları önlemek de tabii ki bu şekilde. 
Bu
arada, bu gerekçeler doğrultusunda, ülkemizde intihar girişimlerinin
nedenlerinin araştırılması, gereken önlemlerin tespit edilmesi için Meclis
araştırması açılmasını arz eder, saygılarımı sunarım. (MHP sıralarından
alkışlar) 
BAŞKAN
– Teşekkür ederim Sayın Erdem.
Milliyetçi
Hareket Partisi grup önerisinin aleyhinde ilk konuşmacı, Burdur Milletvekili
Sayın Bayram Özçelik.
Buyurun
Sayın Özçelik. (AK PARTİ sıralarından alkışlar) 
BAYRAM
ÖZÇELİK (Burdur) – Sayın Başkan, değerli milletvekilleri; Milliyetçi Hareket
Partisinin ülkemizdeki intihar girişimlerinin nedenlerinin araştırılarak
gereken önlemlerin tespit edilmesi amacıyla vermiş olduğu araştırma önergesinin
aleyhinde AK PARTİ Grubu adına söz almış bulunmaktayım. Yüce heyetinizi
saygıyla selamlarım.
“Ülkemizde
intihar girişimlerinin nedenlerinin araştırılarak gereken önlemlerin tespit
edilmesi…” İnsanın kendisini isteyerek öldürmesi şeklinde tanımlanan intihar,
temelinde toplumsal, siyasal, kültürel ve ekonomik süreçlerin yattığı sosyal
bir olgudur. Buna göre, intihar olgusu sosyal sorunlar içinde yer alır. Ancak,
çoğunlukla bireyden çıkan bu sorun sadece bireyin sorunu olmamakta, bireyin
ailesini ve toplumsal çevresini de etkilemektedir. 
İntiharların
meydana gelmesinde çevresel baskıların önemli bir yere sahip olduğu
bilinmektedir. Yani toplumsal, ekonomik, kültürel unsurlar intiharları
etkileyen temel değişkenler konumundadır. Sosyologlar ise intiharı toplumsal
yaşamın değişmesine, sosyal ilişkilerde düzensizliklere, toplumsal bunalımlara;
anatomik hâl, hızlı kentleşme ve yabancılaşma gibi toplumsal karakterli
durumlara bağlamaktadır. 
İntihar
vakalarının gelişmişlikle ilintili olup olmadığı konusunda çok net bir bilgi
bulunmamakla birlikte, bu konu gelişmiş-gelişmemiş bütün ülkelerin
sorunlarından biridir. Bundan dolayı da konu hem gelişmiş ülkelerin hem de
uluslararası kuruluşların gündemindedir. 
Bir Bakışta
Sağlık 2015 Raporu’na göre, ölümle neticelenen intiharların yüzde 90’ından
fazlası depresyon, şizofreni gibi psikiyatrik rahatsızlıklardan kaynaklanırken,
düşük gelir, alkol ve uyuşturucu bağımlılığı, işsizlik gibi sosyal ve ekonomik
problemlerin intihara sebep olabildiği ifade edilmiştir. Ayrıca, ahlaki ve
manevi değerlerin zaafa uğraması, kimlik bunalımı, intiharın diğer önemli
nedenleri arasındadır. 
100 bin nüfus
başına düşen intihar sayısını ifade eden kaba intihar hızı 2015’te OECD
ülkelerinde yüz binde 19 olarak gerçekleşirken en düşük oranla Türkiye yüz
binde 3,97’yle ilk sıradadır. Bir önceki yıla göre ise 0,3 puan azalmıştır. En
yüksek kaba intihar hızında ise yüz binde 44’le Güney Kore ilk sırada yer
almış, Macaristan, Japonya ve Slovenya gibi ülkeler onu takip etmiştir. 
Yeterli düzeyde
olmayan ve sorunlu aile ilişkileri intihar eylemlerine zemin
hazırlayabilmektedir. Aile yapısı ve ilişkilerine yansıyan kültürel ve
toplumsal değişmenin etkileri kadınlar üzerinde de daha fazla görülmektedir.
Geleneksel dinî inanç ve değerlerdeki zayıflama ve buna bağlı olarak dinî
yaşantıdaki çözülmeler, insanların intihar etmelerinde büyük ölçüde rol oynamaktadır.
İntihar ve intihar girişimleri ekonomik açıdan bağımlı kişilerde daha sık
görülmektedir.
İntihar etme
veya intihar girişimleri kırsal bölgelere göre kentlerde veya hızlı kentleşme
eğiliminde olan bölgelerde daha sık görülmektedir. Son zamanlarda, değişik
sebeplerden dolayı köyden kente doğru olan göç olgusunun da ölümle sonuçlanan
intihar üzerinde etkisi vardır. Göçmenlerin daha önce yaşayageldikleri sosyal
yapının fiziksel olarak parçalanmasıyla birlikte, kendilerini tanımladıkları
aşiret ve kabile yapısında bir çözülme olgusuyla karşı karşıya kaldıklarından,
bir taraftan sosyal yapıdaki çözülme, diğer taraftan belirgin güvensizlik
ortamı göçmenlerin aidiyet duygularında önemli bir kargaşaya yol açmıştır. 
Şimdi,
değerli arkadaşlar, 14 Ocak itibarıyla, 4 siyasi parti grubumuzun vermiş olduğu
araştırma önergesi sonucunda Meclisimizde, aile bütünlüğünü olumsuz etkileyen
unsurlar ile boşanma olaylarının araştırılması ve aile kurumunun
güçlendirilmesi için alınması gereken önlemlerin belirlenmesi amacıyla bir
Meclis araştırması komisyonu kuruldu; üç aylık çalışmasını tamamladı, ek süreyi
de Meclisimizden aldı. 14 Ocakta başlayan bu araştırma komisyonumuz Mecliste,
araştırma komisyonu salonunda yaklaşık 18 toplantı gerçekleştirdi.
Türkiye’mizde değişik vilayetlerimizi, her bölgeden 1 ve 2, bazen de 3
vilayetimizi ziyaret ettik; oralarda aile bütünlüğümüzü zedeleyen olumsuz
etkenlerin araştırılmasında tabii ki intiharlar yer aldı ve bu noktada, kolluk
güçlerinden o bölge, o ille alakalı, intiharlarda yıllık gelişmelerin, yıllık
seyrinin ne olduğunun, bütün bilgilerini aldık. Dolayısıyla, aile bütünlüğünü
olumsuz etkileyen bu intihar girişimleri ve aile kurumunun güçlendirilmesini de
etkisiz kılan bu intihar girişimleri bu araştırma komisyonumuzun raporunda, 14
Mayıs itibarıyla neticelenecek bu çalışma sonrasında mutlaka yer alacaktır ve
bu komisyon raporunda intiharlarla ilgili değişik konularda vurgularımız
olacaktır. 
Mesela,
bunlardan bazıları şunlardır: İkna uzmanlığı çalışmalarına önem verilmelidir.
İntihar edenin ailesinde yaşanan travmaların tedavi edilmesi için özel bir
çalışma yürütülmelidir. Risk grubu olan meslekler var; bunlarda psikolojik
destek ve eğitime dikkat edilmelidir. En fazla intihar olayı evli olan
kişilerde görüldüğüne göre -TÜİK verilerinden hareketle- evlilik okulları
kapsamında aile içi iletişim, kişisel gelişim gibi çok çeşitli seminerler
sunulmalı ve yaygınlaştırılmalıdır. Ayrıca, toplum, özellikle, aile bireyleri
aşılması güç durumlarla karşılaştığında onların yanında olduklarını hissettirerek
onlara yaşam gücü vermeli ve bireylere sağlıklı bir gelişme ortamı
hazırlamalıdır. İntihar önleme merkezi kurulmalıdır. Bu merkezin kadrosunda
uzman psikiyatristler, psikologlar, sosyologlar, biyometrisyenler ve hemşireler
yer almalıdır. 
Temel
hedef hayat kurtarmaktır. Bu psikiyatrik, psikolojik ve sosyolojik çalışmaları
yapıp sonra da intihar bunalımı içinde bulunanları tedavi etmek gerekmektedir.
İkinci hedef, böyle bir merkezin metropoliten bir toplumun sağlığında yaşam
açısından bir rol oynayabileceğini göstermek ve böylelikle, sonunda toplumun
desteğini sağlamaktır. Çeşitli bilim dallarından ve coğrafi bölgelerden
seçilmiş uzman ve ilgili kimselerin intiharların önlenmesi konusunda eğitim ve
öğrenim görmeleri sağlanmalıdır. 
Bu
çerçevede, aile bütünlüğünün sağlanması diye kısaca bahsettiğimiz araştırma
komisyonumuzda bunlar detaylı bir şekilde raporumuza dercedilip önlemleriyle
ilgili çözüm önerileri teklif edilecektir. 
Dolayısıyla,
bu araştırma önergesinin aleyhinde olduğumuzu bildirir, yüce heyetinizi
saygıyla selamlarım. (AK PARTİ sıralarından alkışlar) 
BAŞKAN
– Teşekkür ederim Sayın Özçelik.
Milliyetçi
Hareket Partisi grup önerisinin lehinde, son konuşmacı Kocaeli Milletvekili
Sayın Haydar Akar olacak.
Buyurun
Sayın Akar. (CHP ve MHP sıralarından alkışlar) 
HAYDAR
AKAR (Kocaeli) – Sayın Başkan, değerli milletvekilleri; intiharı konuşuyoruz.
Dünyada intihar olgusu, son yıllarda, ciddi bir sorun olarak Dünya Sağlık
Örgütü tarafından acil olarak, önemli oranda ilgi gösterilmesi gereken bir sorun
olarak tanımlanmıştır. 
Şimdi,
bakıldığında, Türkiye’de son günlerde, son zamanlarda, son yıllarda intihar
vakalarının arttığını görüyoruz. Bu araştırma önergesinin aleyhinde konuşan
iktidar partisi milletvekili hatip bu araştırmaya gerek olmadığını söylüyor.
Ama, biraz sonra vereceğim istatistiki değerlere bakıldığında, gerçekten
araştırılması… Veya bir başka araştırma grubunun, tamamlanmış bir araştırma
grubunun içerisine sokularak bu işin halledilebileceğini düşünüyor ama aslında
öyle olmadığını hepimiz görüyoruz.
Arkadaşlar,
Türkiye Cumhuriyeti Anayasa’sının 17’nci maddesine göre herkes yaşama hakkına
sahiptir, bir defa, Anayasa’yla herkesin yaşam hakkı garanti altına alınmıştır.
Peki, Anayasa’nın 56’ncı maddesi ne diyor? “Devlet herkesin hayatını beden ve
ruh sağlığı içinde sürdürmesini sağlar.” Demek ki toplumda beden sağlığında,
ruh sağlığında bir değişimin olduğu açık ve net görülüyor, intihar vakalarının
arttığını görünce bunu çok rahatlıkla tespit edebiliriz. 
Şimdi,
bununla ilgili ben bir Meclis araştırması önergesi vermiştim bundan iki ay
önce, verme gerekçem aslında kendi kentimdeki, Kocaeli’deki intihar vakalarının
araştırılmasıydı. Gerçekten, biraz evvel, yine bu araştırma önergesini getiren
hatip arkadaş Kocaeli’den örnek vererek bu açıklamalarını yaptı burada. Evet,
Kocaeli’de ciddi anlamda intihar vakaları var, konuşmamın içerisinde bunları da
oransal olarak söyleyeceğim. 
Dünyada
her yıl yaklaşık 1 milyon kişi intihar nedeniyle ölüyor. Bu da her kırk
saniyede 1 ölümün gerçekleştiğini ortaya koymaktadır. Yani, dünyada her kırk
saniyede 1 kişi intihar ederek hayatına son veriyor. İntihar gençler arasındaki
ölümlerin ikinci büyük nedeni olarak görülmektedir. Ülkemizde durumun ciddiyeti
artmakta ve intihar vakaları artmaya devam ediyor. TÜİK verilerine göre, 2011
yılında 2.677 kişi intihar ediyor, 2013 yılında 3.189 kişi, 2014 yılında 3.065
kişi olarak tespit ediliyor. 
2014’ün
rakamlarına baktığımızda, bu ölen, intihar eden vatandaşlarımızın yüzde 47,7’si
evli, evli vatandaşlarımız intihar ediyor. Evli vatandaşlarımızda intihar
sebebinin bu kadar yüksek olmasının nedenleri bir defa tespit edilmeli. Hani
kurdunuz ya boşanmayla ilgili bir komisyon, çalışmalarını tamamlıyor, “Bunun
içinde intihar da var.” deniliyor. Sadece boşanma değil, boşanmamışlardan,
evlilerden bahsediyoruz bu oranda. Ne oluyor Türk ailesinin içerisinde ki bu
kadar evli vatandaşımız intihar ediyor? Bu çok önemli bir soru. 
Yine,
2014 yılı verilerine göre, intihar edenlerin yüzde 74’ü erkek, yüzde 25’i
kadın. Acaba, işte evli vatandaşlarımızdaki intihar oranının yüksek olması,
erkeklerdeki intihar oranının yüksek olması, sizin ülkeyi soktuğunuz ekonomik
cendere ve sıkıntı içerisindeki bir neden-sonuç ilişkisi olabilir mi acaba?
Bunu iyi düşünmek lazım. 
Yine,
TÜİK verilerine göre, bu intiharların yüzde 53’ünün nedeni bilinmiyor, bu da
garip. Yani vatandaşlarımız intihar ediyor, Anayasa’nın 17’nci ve 56’ncı
maddelerinde yaşam hakkı tanımlanmış ama devlet bu intihar nedenlerini
bilemiyor!
Şimdi,
seçim bölgem Kocaeli’den örnek vereceğim çünkü ben de bu araştırma önergesini
Kocaeli için vermiştim başlangıç itibarıyla. Yine, TÜİK verilerine göre,
Kocaeli’de 2010 yılında 39 kişi, 2011 yılında 43 kişi, 2012 yılında 55, 2013
yılında da 58 ve 2014 yılında 54 vatandaşımız intihar sonucu hayatlarını
kaybetmiştir. Bu konuda 24’üncü Dönemde, 2014 yılında Meclise bir araştırma
önergesi verdiğimi söyledim, ciddi olarak araştırılması gerektiğini de
belirtmiştim ancak maalesef, gündeme alınmadı. O günden bu yana, yalnızca
Kocaeli’de değil ülke genelinde intihar vakalarının artış göstermeye devam
ettiğini hep birlikte izliyoruz. Bu dönemde de geçtiğimiz mart ayında bir
araştırma önergesiyle tekrar sorgulayalım, araştıralım dedim. Önergeyi vermiş
olduğum 24 Mart 2016 tarihine kadar, sadece üç ay içerisinde, bakın 24 Mart
2016’dan bugüne, üç ay içerisinde 13 vatandaşımız intihar ederek hayatına son
verdi. Bu intiharların yaş aralığına baktığınızda hayatlarının baharında olan
gençlerimiz görülmektedir. Yaş aralıklarının 18 ile 26 yaş olması şapkamızı önümüze
koyup bir kez daha düşünmemiz gerektiğini gösteriyor. 
Bakın,
dün yine, Kocaeli’de, 23 yaşındaki bir gencimiz kendisini asarak yaşamına son
verdi ve sosyal paylaşım sitesinden bir not bıraktı. Notunda şöyle diyor:
“Evet, zamanı geldi arkadaşlar. Bu benim son paylaşımım. Beni seven sevmeyen
kim varsa, üzdüğüm, istemeden kırdığım kim varsa şimdi hepsinden helallik
istiyorum. Hakkınızı helal edin bana. Annem, babam, ağabeyim, amcalarım,
kuzenlerim, arkadaşlarım, canlarım, sevdiğim, hepiniz Allah’a emanet olun.
Tanıdığınız neşeli Yılmaz artık yok, uzunca bir yolculuğa çıkıyor hem de hiç
dönmemecesine çıkıyor. Hepinizi çok, hem de çok seviyorum. Affedin beni.
Haklarınızı helal edin.” diyor bu 23 yaşındaki genç kardeşimiz.
Ya,
bu kadar hayattan ümidini kesmesinin, “neşeli Yılmaz” diye tarif edilen bu genç
kardeşimizin hayattan bu kadar ümidini kesmesinin nedenlerini bilmek zorundayız
arkadaş.
Evet,
sadece bu gencimiz değil, son on beş günde 6 intihar olayı meydana geldi. 9
yaşında bir kızı olan 37 yaşında bir anne intihar ediyor ve kızı buna şahitlik
ediyor. Nedir bu anneyi intihara götüren nedenler? “Psikolojik nedenler”
denilip geçilmeye kalkılmamalı, eğer öyle olsa ülkemizde antidepresan
kullananların sayısı 26 milyon olur arkadaşlar ve her 4 kişiden 1 kişi
depresyon geçirerek intihar vakasına meyledebilir. Demek ki bunun nedeni
psikolojik değil, buradan bakmak lazım. 
Şimdi,
çalışanlara baktığımızda, işçi intiharlarına baktığımızda, 2013 yılında 15
kişi, 2014 yılında 25 kişi, 2015 yılında 59 kişi yani işe bağlı ölümlerin
sayısı 99. 
Son
üç yılda intihar eden emekçilerin intihar sebepleri şöyle: 31 kişi borçları
nedeniyle, 14 işçi mobbing nedeniyle, 35 işçinin de neden intihar ettiği
bilinmiyor. Evet, iş yerinde köleleştirdiğiniz, yeniden getireceğiniz o kölelik
yasalarıyla intihar vakalarının artmasına da neden olacağınız, bu rakamlardan
çok net bir şekilde görülüyor. 
Borçlara
sıra gelince: Hani meşhur “Asgari ücreti 1.300 lira yaptık, hayat kurtarıyoruz,
artık 3 çocuk yapabilirsiniz.” mantığıyla baktığınız bir olay var ya, işte bir
süre sonra o çocuklarını eğitemediği zaman, o çocuğunu hukuk fakültesine
yollayamadığı zaman, eczacı yapamadığı zaman, tıp fakültesine yollayamadığı
zaman -hani “3 çocuk” dediği zaman- onlara gemiler alamadığı zaman bir süre sonra
borçlanıyor ve intihar etmeye başlıyor gençlerimiz, işçilerimiz arkadaşlar.
(CHP sıralarından alkışlar)
Demek
ki psikolojik sebepten dolayı son yıllarda intihar vakalarının artması bir
ruhsal problem değil, AKP’nin Türkiye'de yaratmış olduğu ekonomik buhranın
sonuçları olduğunu çok rahatlıkla söyleyebiliriz diyorum. 
Eğitime
baktığımızda, bu arkadaşların yüzde 25’inin ilkokul mezunu, yüzde 19’unun lise
ve dengi okul mezunu olduğunu ve okuryazar oranının da yüzde 10,6 olduğunu
görüyoruz. 
En
çok intihar edilen iller sıralamasına baktığımızda, Tunceli 1’inci sırada
geliyor. Tunceli’de intihar olmamalı! Tabii, ekonomik olarak kendini
geliştirmiş, hiçbir sıkıntısı olmayan vatandaşlarımızın yaşadığı bölge olarak
düşünebilirsiniz orayı. Hemen peşinde Bingöl var, hemen peşinde Edirne var,
hemen peşinde Sinop var ve Kırşehir var. Bu kentlere baktığınızda, hepsinin
işsizlik oranlarında Türkiye’nin ilk sıralarında yer aldığını görüyorsunuz. Bu
kentlere baktığınızda, insanların geçim sıkıntısı yaşadığını… O yaş gruplarını
zamanım yetmediği için veremeyeceğim. 15 ile 29 arası yaş gruplarındaki intihar
oranlarının en yüksek olmasının bir gerekçesi de bu arkadaşlar. Evlenmek
istiyor, yuva kurmak istiyor, çocuklarını eğitmek istiyor ama yarattığınız
şartlarla, köle hâline getirdiğiniz insanlarla bunun gerçekleştirilmesinin
mümkün olmadığını görüyoruz. 
Öğretmenlerden
örnek vermek istiyorum. 13 öğretmenimiz, tarafınızdan atanmayan öğretmen
kardeşlerimiz intihar etti. Ama, Bakan ne dedi? “Şov yapmak için intihar
ediyorlar.” dedi. Böyle bir yaklaşım Türkiye’deki insanın ruh sağlığını bozmak
için yeter de artar diyorum. 
Bu
önergenin, bu Meclis araştırmasının desteklenmesi gerektiğini söylüyor,
hepinize sevgiler saygılar sunuyorum. (CHP sıralarından alkışlar) 
BAŞKAN
– Teşekkür ederim Sayın Akar. 
Milliyetçi
Hareket Partisi Grup önerisinin aleyhinde son konuşmacı Bursa Milletvekili
Sayın Emine Yavuz Gözgeç olacak. 
Buyurun.
(AK PARTİ sıralarından alkışlar) 
EMİNE
YAVUZ GÖZGEÇ (Bursa) – Sayın Başkan, değerli milletvekilleri; Milliyetçi
Hareket Partisinin ülkemizdeki intihar girişimlerinin nedenlerinin
araştırılarak gereken önlemlerin tespit edilmesi için vermiş olduğu Meclis
araştırması önergesinin aleyhinde AK PARTİ Grubu adına söz almış bulunmaktayım.

İntihar
olaylarının sosyal, kişisel birçok sebebi bulunduğunu düşünüyorum. İntihar
olaylarını sadece ekonomik sebeplere indirgemenin de doğru olmadığı
düşüncesindeyim çünkü maddi sıkıntı içerisinde yaşayan çok insan olup
kesinlikle intihara yönelmediği gibi, refah düzeyi çok yüksek, ekonomik
koşulları gayet yerinde ama buna rağmen intihar yöneliminde bulunan kişiler de
vardır; bunların hayatta bir anlam arayışından da kaynaklanabilir. Bu sebepler
oldukça fazladır, bir tek sebebe indirgemenin doğru olmadığı düşüncesindeyim. 
Yine,
benim de üye olarak bulunduğum Meclis araştırması komisyonumuz kuruldu
biliyorsunuz, aile bütünlüğünü olumsuz etkileyen unsurlar ile boşanma
olaylarının araştırılması, aile kurumunun güçlendirilmesi için alınması gereken
önlemlerin belirlenmesi amacıyla. Bu komisyonumuzda gerçekten çok detaylı
araştırmalar yapıldı. Bu komisyonda sivil toplum kuruluşlarını çağırıp
dinledik; Adalet Bakanlığını, Millî Eğitim Bakanlığını, Aile ve Sosyal
Politikalar Bakanlığını, Çalışma ve Sosyal Güvenlik Bakanlığını, daha birçok bakanlığı
ve İŞKUR’u. Bu kurumlarımız ayrıca intihar olaylarıyla ilgili de raporlar ve
veriler sundular. Zaten komisyonumuz rapor çalışma hazırlığında ve bu rapor
sonucunda da bunlarla ilgili veriler elimize ulaşacaktır. Bununla ilgili
detaylı bir inceleme yapılmıştır. 
Özellikle,
biz, illere de gittik Türkiye içinde. Yurt dışında da komisyonumuz çalışmalarda
bulundu. Ciddi veriler de elde edildi bu konuda.
Yine,
az önce de söylediğim gibi, intihar olaylarında medyanın rolünün de önemli
olduğunu düşünüyorum. İntiharlar maalesef, kurban ve yakınlarıyla sınırlı
kalmayıp geniş bir çevreyi de etkilemektedir. Bunda günümüzde kullanım ve etki
alanları bir hayli artmış olan kitle iletişim araçlarının -basın, televizyon,
telefon, İnternet, web siteleri gibi- payı büyüktür. İntihar haberi aktarımında
toplumun doğru bilgilendirilmesi, gerekli kuralların ve kriterlerin
oluşturulmasında kitle iletişim araçlarını elinde bulunduran kurum ve
kuruluşlarla iş birliğine yönelmek, intiharları önleme faaliyetlerinde
izlenecek temel stratejilerden biri olmalıdır. İntihar sahneleri içeren film,
video gibi materyallerin gösterim saatleri ve kolay ulaşılabilir olmaması da
önemlidir. Ayrıca, gerçekten, aile bütünlüğünün de kuvvetli olmasının intihar
olaylarının azalmasında önemli olacağını düşünüyorum çünkü insanlar bir sıkıntı
yaşadıklarında eğer yakınlarında paylaşacak hiç kimseyi bulamazlarsa -bir
arkadaş, bir dost- ve aile içerisinde onlara her ne hata, her ne suç işlemiş
olursa olsun arkalarında olacak bir destek göremezlerse medyanın da rolüyle
maalesef, bu yollara yönelmektedirler ama güçlü bir aile yapısı varsa, aile
içinde güçlü bir iletişim kurulabilmişse, çocuk, eş, kardeş, her ne yanlış,
kendine göre her ne hata, her ne sıkıntı işlemiş olursa olsun arkasında mutlaka
onu destekleyecek bir aile bireyi olduğunu düşündüğü zaman bu olaylara daha az
yönelmektedir ve bu noktada biz, aile iletişiminin güçlendirilmesinin intihar
olaylarının önlenmesinde de etkili olacağını düşünüyoruz ve bu kurulan
komisyonun getireceği önerilerin de, aynı zamanda, intihar girişimlerinin
önlenmesinde de etkili olacağı düşüncesindeyiz.
Ben,
bu düşüncelerle Genel Kurulu saygıyla selamlıyorum, teşekkür ediyorum. (AK
PARTİ ve CHP sıralarından alkışlar)
BAŞKAN
– Teşekkür ederim.
ERKAN
AKÇAY (Manisa) – Sayın Başkan…
BAŞKAN
– Buyurun Sayın Akçay.
ERKAN
AKÇAY (Manisa) – Sayın konuşmacı konuşmasında, bizim konuşmacımız Sayın Arzu
Erdem’in konuşmasına atıfta bulunarak, bu konunun sadece ekonomik sebeplerle
izah edilemeyeceğini ifade etmiştir sanki Sayın Erdem, bu intihar olaylarını
sadece ekonomik sebebe bağlamış gibi. 
YILMAZ
TUNÇ (Bartın) – Onu kastetmedi Erkan Bey, Haydar Bey’i kastetti.
ERKAN
AKÇAY (Manisa) – O nedenle, sataşmadan dolayı bir cevap hakkı doğmuştur.
BAŞKAN
– Özel olarak Sayın Erdem’in şahsına yönelik bir eleştiride bulunmadı. Aynı
eleştiriyi Sayın Akar da yaptı; yani “Ekonomiktir.” diye, “İntihar olaylarının
nedeni ekonomiktir.” diye aynı ithamda, iddiada Sayın Akar da bulundu.
Sanıyorum, genel bir ifadede bulundu kendisi. Bir soralım isterseniz. Eğer öyle
bir hedef varsa, tabii ki.
ERKAN
AKÇAY (Manisa) – Sayın Başkan, elbette sorabilirsiniz de bir de kürsüde yaptığı
konuşma var, ifade var, yapılan konuşmalar var. Yani verdiği cevap neyi
değiştirecek?
EMİNE
YAVUZ GÖZGEÇ (Bursa) – Ben şahısları kastetmedim, genel bir ifadeyle “Sadece
ekonomik sebeplere indirgenemez.” demek istedim. Yani kişisel bir şey yok.
BAŞKAN
– Evet.
ERKAN
AKÇAY (Manisa) – Hayır efendim, şimdi, sanki kendinden evvelki konuşmacı veya
konuşmacılar bu hadiseyi sadece ekonomik bir sebebe indirgemiş izlenimi
yaratacak şekilde bir ifade oldu, biz öyle anladık. Bunu bir sataşma olarak
değerlendiriyoruz. 
BAŞKAN
– Tabii ki öyle anladıysanız sataşma olabilir ancak ben de konuşmacıların
hepsini çok iyi dinledim. Gerçekten, konuşmacı, belli bir kişiyi veya belli bir
konuşma metnini ve üslubu hedef alarak söylemedi, “Sadece bu olmaz, bu, bu
nedenler de olmalıdır.” diye kendi düşüncesini açıkladı Sayın Akçay.
ERKAN
AKÇAY (Manisa) – Efendim, Sayın Başkan, bunu izah edene kadar iki üç dakika
geçiyor.
BAŞKAN
– Buyurun Sayın Erdem.
İki
dakika süre veriyorum.
VIII.- SATAŞMALARA İLİŞKİN KONUŞMALAR
1.- İstanbul Milletvekili Arzu Erdem’in,
Bursa Milletvekili Emine Yavuz Gözgeç’in MHP grup önerisi üzerinde yaptığı
konuşması sırasında şahsına sataşması nedeniyle konuşması
ARZU
ERDEM (İstanbul) – Teşekkür ederim Sayın Başkan.
Değerli
milletvekilleri, biraz önce AKP Grubundan söz alan hatip arkadaş “İntihar
olaylarını sadece ekonomik sebeplere bağlamak doğru değil.” dedi. Ben
konuşmamın tamamında hem ekonomik sebeplere hem psikolojik sebeplere hem
toplumsal buhrana hem atanamayanlara hem işsiz kalanlara değindim. Bunun,
intihar vakalarının ekonomik sebeplerle doğrudan ilintili olmadığını biz de
biliyoruz. Burada Norveç örneğini vermek istiyorum, Norveç bu manada refah
seviyesi en yüksek ülkelerden biri ve intihar vakaları da en çok yaşanan
ülkelerden bir tanesi. 
“Medya”
dedik biraz önce, hatip arkadaşımızın söylediği, evet, medyada bugün
izlediğimiz diziler kimin eseri, bunlar kimlerin döneminde yayınlanıyor, yirmi
dört saat evlilik programı izleyen bizim ülkemiz değil mi maalesef, bunu da
sormak istiyorum buradan. 
İntiharları
önleme veya azaltma çalışmalarında silah kontrolüyle ilgili biraz önce “Biz
bunu intiharın önlenmesiyle ilgili yaptığımız çalışmalarda zaten gidereceğiz.”
dendi ama burada şey çok önemli, intiharları önleme veya azaltma çalışmalarında
silah kontrolü, ilaç dağıtımı, alkol kullanımı, bunların istatistiki olarak
ölçümlenmesi, bu konuyla alakalı gerekli tespitlerin yapılarak neden arttığını ve
bu insanların neden intihar ettiğini de mutlaka tespit etmemiz gerekiyor.
Sadece ruh sağlığı uzmanları değil, intiharlar için risk grubu oluşturan, yüz
yüze çalışılan polisler veya öğretmenlerle de iş birliği hâlinde olmak
gerekiyor. 
Maide
Suresi’nin 32’nci ayetinden bahsetmek istiyorum, “Her kim ki bir can kurtarırsa
bütün insanları kurtarmış gibi olur.” Gelin arkadaşlar, bu, siyasetüstü bir
mesele; bu, sadece Milliyetçi Hareket Partisinin meselesi değil, bugün sadece
sonuçtan konuşmak değil, hep birlikte el ele verip intiharları önleyelim, her
kazandırdığımız bir can bize cennetin kapılarını açacaktır. 
Saygılarımla.
(MHP sıralarından
alkışlar)
BAŞKAN – Teşekkür ederim.
VII.- ÖNERİLER (Devam)
A) Siyasi Parti Grubu Önerileri (Devam)
1.- MHP Grubunun, İstanbul Milletvekili
Arzu Erdem ve arkadaşları tarafından, ülkemizdeki intihar girişimlerinin
nedenlerinin araştırılarak alınması gereken önlemlerin belirlenmesi amacıyla
2/3/2016 tarihinde Türkiye Büyük Millet Meclisi Başkanlığına verilmiş olan
Meclis araştırması önergesinin, Genel Kurulun 20 Nisan 2016 Çarşamba günkü
birleşiminde sunuşlarda okunmasına ve ön görüşmelerinin aynı tarihli
birleşiminde yapılmasına ilişkin önerisi (Devam)
MAHMUT
TOĞRUL (Gaziantep) – Karar yeter sayısı…
BAŞKAN – Milliyetçi Hareket Partisi grup önerisini
oylarınıza sunacağım ve karar yeter sayısı arayacağım.
Kabul edenler… Kabul etmeyenler… Karar yeter sayısı
yoktur.
Birleşime on dakika ara veriyorum.
Kapanma Saati: 15.35
İKİNCİ OTURUM
Açılma Saati: 15.49
BAŞKAN: Başkan Vekili Ayşe Nur BAHÇEKAPILI
KÂTİP ÜYELER: Ali Haydar HAKVERDİ (Ankara), Fehmi KÜPÇÜ
(Bolu)
----- 0 -----
BAŞKAN – Sayın
milletvekilleri, Türkiye Büyük Millet Meclisinin 76’ncı Birleşiminin İkinci
Oturumunu açıyorum.
Milliyetçi
Hareket Partisi Grubu önerisinin oylamasında karar yeter sayısı bulunamamıştı. 
Şimdi,
öneriyi tekrar oylarınıza sunacağım ve karar yeter sayısı arayacağım: Öneriyi
kabul edenler… Kabul etmeyenler… 
Kâtip
üyeler arasında bir anlaşmazlık var, elektronik cihazla yapalım.
İki
dakika süre veriyorum ve süreyi başlatıyorum. 
(Elektronik
cihazla oylama yapıldı)
BAŞKAN
– Karar yeter sayısı yoktur.
Birleşime
on beş dakika ara veriyorum.
Kapanma Saati: 15.52
ÜÇÜNCÜ OTURUM
Açılma Saati: 16.09
BAŞKAN: Başkan Vekili Ayşe Nur BAHÇEKAPILI
KÂTİP ÜYELER: Ali Haydar HAKVERDİ (Ankara), Fehmi KÜPÇÜ
(Bolu)
----- 0 -----
BAŞKAN – Sayın
milletvekilleri, Türkiye Büyük Millet Meclisinin 76’ncı Birleşiminin Üçüncü
Oturumunu açıyorum.
Milliyetçi
Hareket Partisi Grubu önerisinin ikinci kez yapılan oylamasında da karar yeter sayısı
bulunamamıştı. 
Şimdi,
öneriyi tekrar oylarınıza sunacağım ve karar yeter sayısı arayacağım: Öneriyi
kabul edenler… Kabul etmeyenler… Öneri kabul edilmemiştir. Karar yeter sayısı
vardır.
Halkların
Demokratik Partisi Grubunun İç Tüzük'ün 19’uncu maddesine göre verilmiş bir
önerisi vardır, okutup işleme alacağım ve oylarınıza sunacağım:
2.- HDP Grubunun, Grup Başkan Vekili
Diyarbakır Milletvekili İdris Baluken tarafından, taşeron işçilerin
sorunlarının tüm boyutlarıyla araştırılması ve bu sorunlara çözüm önerileri
geliştirilmesi amacıyla 20/4/2016 tarihinde Türkiye Büyük Millet Meclisi
Başkanlığına verilmiş olan Meclis araştırması önergesinin, Genel Kurulun 20
Nisan 2016 Çarşamba günkü birleşiminde sunuşlarda okunmasına ve ön
görüşmelerinin aynı tarihli birleşiminde yapılmasına ilişkin önerisi
Türkiye Büyük Millet Meclisi Başkanlığına
Danışma
Kurulunun 20/04/2016 Çarşamba günü (bugün) yaptığı toplantısında siyasi parti
grupları arasında oy birliği sağlanamadığından grubumuzun aşağıdaki önerisinin
İç Tüzük’ün 19’uncu maddesi gereğince Genel Kurulun onayına sunulmasını
saygılarımla arz ederim.
 İdris
Baluken
 Diyarbakır
 Grup
Başkan Vekili
Öneri:
20
Nisan 2016 tarihinde Diyarbakır Milletvekili Grup Başkan Vekili İdris Baluken
tarafından verilen (1792 sıra numaralı) taşeron işçilerin sorunlarının tüm
boyutlarıyla araştırılması ve bu sorunlara çözüm önerileri geliştirilmesi
amacıyla Türkiye Büyük Millet Meclisine verilmiş olan Meclis araştırma
önergesinin Genel Kurulun bilgisine sunulmak üzere bekleyen diğer önergelerin
önüne alınarak 20/04/2016 Çarşamba günlü birleşiminde sunuşlarda okunması ve
görüşmelerin aynı tarihli birleşiminde yapılması önerilmiştir.
BAŞKAN
– Sayın milletvekilleri, sohbetinize kuliste devam edebilirsiniz, yerlerinize
oturabilirsiniz; biz çalışmalara başladık ve konuşmacıyı kürsüye davet
edeceğim, lütfen…
Sayın
milletvekilleri…
Halkların
Demokratik Partisi Grubu önerisinin lehinde ilk konuşmacı Diyarbakır
Milletvekili Sayın İdris Baluken olacak.
Buyurun
Sayın Baluken. (HDP sıralarından alkışlar) 
İDRİS
BALUKEN (Diyarbakır) – Teşekkür ederim.
Sayın
Başkan, değerli milletvekilleri; grubumuzun taşeron işçilerin sorunlarının
araştırılması için vermiş olduğu araştırma önergesi üzerine söz almış
bulunmaktayım. Hepinizi saygıyla selamlıyorum.
Aslında
Türkiye’nin en önemli sorunlarından birisini bugün Meclise getirerek sıcak
gündem içerisinde en önemli sorunun çözümüne dair Meclisin alacağı bir
inisiyatifle birlikte geleceğe dair, emek alanındaki büyük bir meseleyi ortadan
kaldırmayı amaçlıyoruz bu grup önerisinde. Umarız ki, iktidar partisinin,
bugüne kadar, sadece “muhalefet getirdi” diye reddetmek üzere kalkan elleri
taşeron işçilerin yaşadığı devasa sorunlar karşısında, bugün bir kez daha aynı
şekilde hareket etmez, vicdandan gelen sesle ve reel politiğin dayatmış olduğu
aciliyetle kalkar ve bu önergemize destek verilir. 
Tabii,
burada, on dört yıl boyunca AKP’nin uyguladığı neoliberal ekonomi
politikalarının nasıl emeği sömürdüğünü, nasıl işçilerin, emekçilerin
ellerindeki hakları birer birer aldığını ve nasıl sermayeyi kayırdığını
defalarca ifade ettik. Maalesef, bütün bu uyarılarımıza rağmen uygulamış
olduğunuz bu emek karşıtı, rant ve sermaye yanlısı politikalar, bugün de
çalışan emekçi kesimlere büyük mağduriyetler getirmeye devam ediyor. 
Çalışma
hayatında esnek ve güvencesiz çalıştırma, sendikasızlaştırma, örgütlü yapıları
tamamen dağıtma ve işsizler ordusu üzerinden de çalışanları tehdit etme
üzerinden kurguladığınız yasal düzenlemeleri, maalesef, gündeminizde tutmaya
devam ediyorsunuz. Bunun içindir ki Türkiye'de hem işsizler ordusu her geçen
gün büyüyor hem de çalışan, emekçi kesimler yoksullaşırken, rant sahibi,
sermaye sahibi olan kesimler daha fazla zenginleşmeye devam ediyor.
Bakın,
on dört yıllık iktidarınız süreci içerisinde en yoksul olan kesim ile en zengin
olan kesim arasındaki makas, maalesef, her geçen gün açılmış, millî gelirin
aslan payını alan yüzde 1’lik kesim yüzde 99’luk yoksul kesimi sömürmeye devam
etmiştir. Bu uygulamalar neticesinde, Türkiye'de yoksulluk sınırının altında
yaşayan nüfusun oranı, on dört yıllık süre içerisinde yüzde 50’den yüzde 85’e
yükselmiş, ancak banka hesaplarında, banka mevduatlarında milyoner olanların
sayısı da iktidarınız döneminde 2 katın üzerine çıkmıştır. Bu yaklaşımın
kendisi bile, gelir dağılımı adaletsizliği ve emek alanı çalışma hayatıyla
ilgili politikalarınızın neleri öncelediğini açık bir şekilde ortaya koyuyor. 
Yine,
sendikasızlaştırma ve örgütsüz çalışmaya mahkûm etme anlayışıyla ilgili
tutumunuz ortada. Sadece tek bir rakam üzerinden toplu sözleşme hakkının 2002
yılında ve 2015 yılında yüzde 10,6’dan yüzde 4,5’e indiğini ifade edersek
herhâlde gerçeği bir şekilde burada ifade etmiş oluruz diye düşünüyoruz.
Tabii,
taşeron işçi mevzusu, sizden önceki hükûmetlerin başlattığı ama sizin muazzam
bir şekilde artırdığınız bir sorun olarak emekçi halklarımızın önünde durmaya
devam ediyor. Bakın, 2002 yılında 387 bin olan taşeron işçi sayısı sizin
iktidarlarınız döneminde uyguladığınız yanlış politikalarla bugün 1,5 milyonu
geçmiştir. Yani yüzde 500’ün üzerinde bir artıştan bahsediyoruz.
Yine,
kamu alanında 2002 yılında çalışan kadrolu işçi sayısı 450 binken 2014 yılı
itibarıyla bu sayı 190 bine düşmüş, kamu alanındaki taşeron işçi sayısı da 700
bine dayanmıştır. Şimdi, sırada bekletmiş olduğunuz bu özel istihdam büroları
gibi kölelik yasalarıyla birlikte taşeron sistemini devlet eliyle
meşrulaştırmak ve Türkiye’yi tam anlamıyla ucuz emek pazarı hâline getirmek
istiyorsunuz. Deyim yerindeyse, ucuz emek alanı açısından Türkiye’yi
Çinlileştirmeyi amaçlayan bir uygulamanın altına imza atıyorsunuz.
Bakın,
bütün bu sorunları sizler de görmüş olacaksınız ki hem seçim programınızda,
seçim vaadinizde hem de seçim sonrasında Başbakanın yapmış olduğu açıklamalarda
bu sorunları ortadan kaldıracağınızı 78 milyona deklare ettiniz. Başbakan
Davutoğlu’nun 22 Martta yapmış olduğu açıklamayı aynen okuyorum: “Taşeron
işçilerimizle, kardeşlerimizle ilgili bir müjdeyi paylaşmak istiyorum. Seçim
vaatlerimizde asıl işlerde çalışanları kamuya alacağımızı söylemiştik. Çalışmalar…
Asli asıl işlerde çalışan personelimizi kamuya alıyoruz, hayırlısı olsun.
Vaatlerimiz arasında olmamasına rağmen adalet ve eşitlik gereği bir karar daha
aldık. Yardımcı işlerde çalışan kardeşlerimiz için de Hükûmet olarak kamuya
almayı kararlaştırdık.” Yani ister asli iş olsun, asıl iş olsun ister yardımcı
işlerde olsun, bütün taşeronların kadroya alınacağını 22 Mart 2016 tarihli grup
konuşmasında Başbakan Davutoğlu ifade etti. Ancak, henüz yirmi dört saat
geçmemişken, 23 martta, aynı kabinede olan Maliye Bakanı, Başbakanın bu
açıklamasını tekzip edecek şekilde şu açıklamaları yaptı: “Biz taşeron işçilere
yeni bir statü olan özel sözleşmeli personel statüsü getireceğiz. Sözleşmeler
üç yılda bir yenilenecek. Belediye işlerinde çalışan taşeronlar kapsama
alınmayacak. 1 Kasım 2015 tarihinden sonra bu statüde çalışanlar muaf
tutulacak. 1 Kasım 2015’ten önce olanlarda da on iki ayı tamamlamış olması
şartını arayacağız. Sosyal güvenlik sistemine göre, emeklilik yaşını
dolduranları muaf tutacağız ve en sonunda da en önemli kriter olan sınav şartı
olacak.” gibi bir cümleyi Başbakanı tamamen boşa çıkaracak şekilde ortaya attı.
Yani,
sadece, taşeron sisteminin, taşeron kölelik sisteminin ismini değiştirmiş
olacaksınız. “Özel sözleşmeli personel” diyerek en sonunda da bütün bu hakları,
taşeron işçilerin mevcut haklarını da elinden alarak, bir sınav sistemi
üzerinden mevcut taşeronları da AKP’li olan ve olmayanlar şeklinde bir mülakata
tabi tutarak bu süreçleri işleteceksiniz.
Sayısal
olarak söyleyeyim: Başbakanın yaptığı açıklamaya göre 720 bin taşeron işçinin
tamamı kadroya alınacak ama Maliye Bakanının yaptığı açıklamaya göre bu 720
binden sadece 150 bini bu kriteri yerine getirecek. O 150 bin işçi arasında da
en son yapılacak bir sınavla AKP’li olan ve olmayanlar arasında bir ayrım
yapılarak bu şekilde taşeron işçilere vermiş olduğunuz vaatleri de maalesef
çiğnemiş olacaksınız. Bu, son derece yanlış bir yaklaşım. Bakın, mevcut, sizin
getirdiğiniz bu özel sözleşmeli personel statüsünde, işçilerin elinde olan
birçok hak da zaten alınmış olacak. Yani, kıdem tazminatından tutun, işte,
çalışma iznine kadar, ücretli çalışma iznine kadar, yine, özel bu istihdam
bürolarıyla, getirmiş olduğunuz yasalarla birlikte, emeklilik hakkına kadar pek
çok hakkı zaten çalışandan, taşeron işçiden almış olacaksınız.
Şimdi,
biz Maliye Bakanının ya da yapmak istemiş olduğunuz bu düzenlemelerin yanlış
olduğunu ifade ediyoruz ve Başbakan Davutoğlu’nun yapmış olduğu o açıklamaların
arkasında AKP Grubunun durması gerektiğini düşünüyoruz. Olabilir, bununla
ilgili yeterli bir bilgiye sahip olmayabilirsiniz, taşeron işçilerin
sorunlarını yeterince tartışmamış olabilirsiniz. O nedenle de özellikle
Mecliste dört siyasi partinin oluşturacağı bir komisyonla birlikte bütün bu
sorunları araştıralım, sizin seçim vaatleriniz, Başbakanın yapmış olduğu
açıklamalarla birlikte bunları raporlaştırıp Genel Kurula ve Türkiye kamuoyuna
sunalım diyoruz. Eminim ki vicdanının sesini dinleyen hiçbir AKP’li
milletvekili de bu önerimize karşı çıkmaz. 
(Mikrofon
otomatik cihaz tarafından kapatıldı) 
İDRİS
BALUKEN (Devamla) - O nedenle, özetlemeye çalıştığım bu sorunların bir an önce
çözüme kavuşması için bu önergemize, ezberleri bozarak, oy vermenizi özellikle
taşeron işçiler adına rica ediyor, hepinize saygılar sunuyorum. (HDP
sıralarından alkışlar)
BAŞKAN
- Teşekkür ederim Sayın Baluken.
Halkların
Demokratik Partisi grup önerisinin aleyhinde ilk konuşmacı, Konya Milletvekili
Sayın Mustafa Kalaycı olacak.
Buyurun
Sayın Kalaycı. (MHP sıralarından alkışlar) 
MUSTAFA
KALAYCI (Konya) - Sayın Başkan, değerli milletvekilleri; taşeron işçilerin
sorunlarının tüm boyutlarıyla araştırılması ve bu sorunlara çözüm önerileri
geliştirilmesi amacıyla HDP Grubunca verilen Meclis araştırması açılması
önergesi üzerine, Milliyetçi Hareket Partisi Grubu adına söz aldım. Bu
vesileyle, hepinizi saygılarımla selamlıyorum.
Ülkemizde,
AKP döneminde işsizlik artmış, kronik bir sorun hâline gelmiştir. TÜİK
tarafından en son açıklanan 2016 Ocak ayı iş gücü istatistiklerine göre
işsizlik oranı yüzde 11,3; tarım dışı işsizlik oranı yüzde 13; genç nüfusta
işsizlik oranı ise yüzde 19,2 seviyesindedir. Resmî işsiz sayısı 3 milyon 290
bin kişi, iş aramayan işsizlerin sayısı da 2 milyon 655 bin kişi olup, buna
göre toplam işsiz sayısı 5 milyon 845 bin kişiye ulaşmaktadır. 
AKP,
işsizliği önlemeye dönük politikalar uygulamak yerine işsizliğin olumsuzluğunu
fırsata dönüştürerek bir sömürü düzeni kurmuştur. Bugün birçok kamu hizmeti,
sözleşmeli, 4/C’li, vekil, geçici, fahri, kısmi zamanlı, taşeron işçisi ve TYP
elemanı statüsünde çalıştırılan personel eliyle yürütülür hâle gelmiştir.
Aslında, geçici işlerin ifası için istisnai hâllere münhasır olması gereken
uygulamalar asıl istihdam şeklinin önüne geçmiştir. 
AKP’nin
siyasi nema sağlama amacıyla sürdürdüğü açık olan bu yanlış uygulamaların en
büyük mağduru, yandaş olmayan ve bu yollarla iş bulamayan işsiz gençlerimizdir.
Bunlar, girdiği merkezî sınavı kazanarak ataması yapılmayan, bir türlü sıra
gelmeyen ve sıra gelmeden de kadroları başka yollarla doldurulan milyonlarca
gencimizdir. Bakınız, en son 2014 yılında yapılan KPSS sınavına giren ve sınavı
geçerli sayılan lisans, ön lisans ve ortaöğretim mezunu toplam 3,5 milyon
gencimiz bulunmaktadır. Bu yıl yapılacak sınavla sayının 5 milyona dayanacağı
görülmektedir. Buna karşılık, açılan ve atama yapılan kadrolar ise -öğretmen,
hâkim, doktor gibi meslekler dışında- 20 bini geçmemektedir. Yani, KPSS
sınavını başaran gençlerin binde 1’i bile alınmamaktadır. Bu gençlerimizin
beklediği kadrolar yıllardır AKP tarafından istisnai yollarla ve partizanca
doldurulmaktadır. AKP Hükûmeti, atanmayı bekleyen milyonlarca KPSS mağduru
gencimizin haklarını yemiş ve yemeye devam etmektedir. Bilesiniz ki memur
olabilmek için kadro açılmasını ve atanmak için sıra gelmesini umutla bekleyen gençlerimiz
size haklarını helal etmeyecektir. 
Bugün
kamuda çalışan taşeron işçilerin sayısının 700 binin üzerinde olduğu resmî
ağızlardan ifade edilmektedir. AKP döneminde taşeron işçilik uygulaması
yaygınlaşmış, kamuda girmediği alan kalmamıştır. AKP, taşeronlaşmayı
politikasının esası olarak uygulamış ve bundan da siyasi nema sağlamıştır.
Taşeron firmalarca alınan işçilerin tamamı AKP’li siyasetçilerin
referanslarıyla işe alınmaktadır, alımlar da hâlen devam etmektedir. Kimi
taşeron işçileri de kullanılıp atılmakta, AKP’li yöneticilerin keyfine göre
işine son verilmektedir. Taşeron işçilerin maaşları düzenli verilmemekte,
hakları gasbedilmektedir. Taşeron işçilerin ücretlerinin gecikmeli ödendiği,
sözleşme gereği ödenmesi gereken yemek, yol parası gibi ödemelerin ya hiç
ödenmediği ya da eksik ödendiği Sayıştay raporlarına dahi yansımıştır. AKP
Hükûmeti bu sömürüye, bu soyguna açıkça göz yummuştur. AKP yıllardır
yandaşlarıyla birlikte taşeron işçilerin sırtından geçinmiş ve rant
sağlamıştır. Taşeron işçileri tabiri caizse sesi kısılmış, elleri kolları
bağlanmış, komutla hareket eden bireyler hâline getirmiştir. Ülkemizde
insanların zulme isyan ruhu bastırılmış, hak arama duygusu köreltilmiş, ölüm
korkusuyla sıtmaya razı edilmiştir. Toplumun örgütsüzleştirilmesi ve
oluşturulan korku imparatorluğu neticesinde AKP hükûmetlerinin yanlış
politikalarına, adaletsiz ve ayrımcı uygulamalarına karşı gerekli tepkinin
verilmemesinin adı da ne yazıktır ki “istikrar ve güven” olarak takdim
edilmektedir. Taşeron işçilerinin sorunları artık çözüme kavuşturulmalıdır. Bu
kölelik sistemine, bu sömürü düzenine artık son verilmelidir.
Değerli
milletvekilleri, seçim döneminde taşeron işçilere kadro verileceği sözlerine
karşın 64’üncü Hükûmetin Eylem Planı’nda “Alt işverenlik çerçevesinde asıl
işlerde çalışanların kamuda istihdam edilmesine yönelik düzenleme yapılacak.”
denilerek kapsam daraltılmıştır. Bugüne kadar da hiçbir şey yapılmamıştır.
Sadece Karayolları taşeron işçilerinden dava kazananlar ile davaları mahkemede
olanlara seçimler öncesi kadro verilmiş, ancak burada bile haksızlık yapılarak
40 yaşın üzerinde olup dava açanlar alınmamış, işçilerin yargı kararıyla
kazandığı haklarda bile kısıntıya gidilmiştir. 
2014
yılında 6552 sayılı Kanun’la, taşeron işçilerin, görevlendirildikleri hizmetler
dışında başka görevlerde çalıştırılamayacağı hükme bağlanmış, ancak uygulama
2016 Haziran ayına kadar ertelenmiştir. AKP Hükûmeti, devletin hangi
hizmetlerinin asıl iş, hangilerinin yardımcı iş olduğunu dahi
belirleyememiştir.
Sayın
Başbakan bir ay önce taşeron işçilerine “Müjde!” diye açıklamalar yapmış,
yandaş tayfa tarafından da allanıp pullanıp kamuoyuna takdim edilmiştir. Bunun
üzerine taşeron işçiler âdeta bayram sevinci yaşamıştır, ancak ayrıntılar
açıklanınca taşeron işçiler hayal kırıklığına uğramıştır. Başbakan ve bakanlar
tarafından yapılan açıklamalarda, asıl ve yardımcı iş ayrımı yapılmadan bütün
taşeron çalışanlarının özel sözleşmeli personel olarak kamuya alınacağı, 1
Kasım tarihinden önce kamuda çalışmaya başlamış olup hâlen çalışmaya devam
edenlerin bu haktan yararlanacağı, belediyeler ve il özel idarelerinde alt
işveren yanında çalışanların bu mahallî idareler tarafından kurulacak
şirketlerde istihdam edilecekleri ifade edilmiştir. AKP her icraatında olduğu
gibi burada da bir hinlik düşünmüştür. Açıklamalara göre taşeron işçilere kadro
verilmemektedir, üç yıl süreli özel sözleşmeli personel olarak kamuya alımları
öngörülmektedir. Sınava tabi tutularak kamuya alınacak taşeron işçiler mevcut
ücretlerini de almaya aynen devam edecektir. 
AKP’nin
en iyi becerdiği konunun aldatmaca ve kandırmaca olduğu burada da
görülmektedir. AKP zihniyetinin her türlü şeytanlığa aklı iyi ermektedir.
Taşeron işçiler yıllardır kamuda aynı yerlerde ve hizmetlerde aynı işi
yapmalarına rağmen, özel sözleşmeli olarak emsali kadrolu çalışanlara göre çok
düşük ücretle çalışacak, onların idari, mali ve sosyal haklarına sahip
olamayacaktır. AKP Hükûmeti kendilerinin de “kölelik” olarak tanımladığı
taşeron sistemini bu defa devlet eliyle sürdürmekte kararlıdır. Ayrıca,
ahlaksız bir teklif de yapılacak ve taşeron işçilerin geçmiş çalışmalarıyla
ilgili tüm haklarından vazgeçmeleri şart koşulacaktır. Taşeron işçiler, AKP
Hükûmetinin kendilerine hak mı vereceğini yoksa ellerindeki hakları mı
alacağını anlayamamıştır. Hakka, hukuka sığmayan, ayrımcı ve adaletsiz
uygulamalar vicdanınızı hiç mi rahatsız etmiyor? Bakınız, yargı, taşeron
uygulamalarının muvazaalı olduğu, taşeron işçilerin işe girdiği tarihten
itibaren kamu işçisi olduğu yönünde kararlar vermiştir. Bu kararları niye
dikkate almıyorsunuz? Kamuya alınacağı açıklanan taşeron işçiler zaten kamu
işinde çalışmakta ve yargı kararlarına göre kamu işçisi sayılmakta olup esasen
kamunun kadrolu personeli olmayı beklemektedir. Tüm taşeron işçiler kadrolara
alınmalı ve kazanılmış haklarına halel getirilmemelidir. Hukuk bunu
gerektirmektedir, adalet bunu gerektirmektedir, eşitlik bunu gerektirmektedir,
inancımız bunu gerektirmektedir, insanlık bunu gerektirmektedir, tabii,
bunların sizce bir anlamı varsa. 
Milliyetçi
Hareket Partisi taşeron sistemine son verilmesini ve kamuda çalışan taşeron
işçilere kadro verilmesini yıllardır sürekli olarak gündeme taşımış, tüm
taşeron işçilere kadro vermeyi taahhüt etmiş ve öteden beri birçok kanun
teklifi vermiştir. Verdiğimiz önergeler AKP Grubu tarafından hep
reddedilmiştir. AKP Hükûmetinin hazırladığı tasarı Türkiye Büyük Millet
Meclisine geldiğinde de Milliyetçi Hareket Partisi tüm taşeron işçilere kadro
verilmesi ve kazanılmış haklarının ellerinden alınmaması için gerekli mücadeleyi
verecektir.
Teşekkür
ediyor, saygılarımı sunuyorum. (MHP sıralarından alkışlar)
BAŞKAN
– Teşekkür ederim Sayın Kalaycı. 
Halkların
Demokratik Partisi grup önerisinin lehinde ikinci ve son konuşmacı İzmir
Milletvekili Sayın Musa Çam olacak.
Buyurun
Sayın Çam. (CHP sıralarından alkışlar) 
MUSA
ÇAM (İzmir) – Sayın Başkan, Türkiye Büyük Millet Meclisinin saygıdeğer üyeleri;
Halkların Demokratik Partisinin taşeron işçilerin sorunlarının araştırılmasıyla
ilgili vermiş olduğu Meclis araştırması açılması önerisi üzerine Cumhuriyet
Halk Partisi Grubu adına söz almış bulunuyorum. Yüce Meclisi ve sizleri
saygıyla selamlıyorum. 
Önemli
bir konu, Türkiye’de yaklaşık 20 milyon çalışanın geleceğini ilgilendiren,
onların ailelerini, çocuklarını ilgilendiren önemli bir konuyu konuşuyoruz ve
tartışıyoruz. Gerçekten, son otuz yıl içerisinde Türkiye’de ve dünyada
uygulanan neoliberal politikalarla birlikte, küreselleşme, yeni dünya düzeniyle
birlikte, dünyada işçilerin, emekçilerin, çalışanların âdeta karın tokluğuna
çalıştığı bir süreci yaşamaktayız. Türkiye’de de ülkemizde de özellikle son
otuz yıldır, 24 Ocak Kararlarından sonra uygulanan neoliberal politikalarla
birlikte, işçiler, emekçiler gerçekten çok zor koşullar altında, çok güç
koşullar altında ve âdeta karın tokluğuna çalıştırılmaktadırlar. Ve öyle bir
çalıştırılmaktadırlar ki dışarıda o kadar işsizin olduğu bir yerde “Bak
taşeronda çalışıyorsun, bu kadar ücret alıyorsun, 1.300 lira asgari ücret
alıyorsun, bunu da kaybetme ihtimali kuvvetle muhtemeldir. O nedenle vermiş
olduğum bu 1.300 lira asgari ücrete, bu güvencesiz şekle de katlan. Yoksa
kapının önünde bekleyen binlerce işsiz var ve sen de bu işini kaybedebilirsin.”
tehlikesiyle, tehdidiyle çalışanları ve işçileri maalesef böyle bir sıkıntıya
sokmaktadırlar. 
Geçenlerde
de bununla ilgili bu konuşmayı burada gerçekleştirdik yine. Ülkemizin 1980’de
nüfusu 40 milyondu, yaklaşık olarak 2,5 milyon sendikalı toplu sözleşme yapan
işçi vardı. Bugün ülke nüfusu 78-80 milyona dayanmış, nüfus artmış, çalışan
işçi sayısı artmış ama reel olarak toplu sözleşme yapan işçi sayısı 700 bin
civarında. Peki, neden? 12 Eylül 1980 askerî darbesinin getirmiş olduğu
Sendikalar Yasası ve Toplu İş Sözleşmesi, Grev ve Lokavt Yasalarıyla birlikte
Türkiye’de sendikalaşmanın önünde, örgütlenmenin önünde bir ton yasaklar ve
engeller getirilmiş ve işçiler örgütsüz olsunlar, sendikasız olsunlar, karın
tokluğuna ve açlıkla, sefaletle çalışsınlar arkadaşlar... Aradan bu kadar yıl
geçti, Anayasa’nın birçok maddesi değiştirildi ama sendikal hak ve özgürlüklerin
önündeki engeller ve yasaklar maalesef tam olarak kaldırılmadı. Barajlar
düşürüldü ama hâlâ daha işçilerin özgürce örgütlenmesinin önündeki yasaklar ve
engeller devam ediyor. Türkiye Cumhuriyeti devletinin de altına imza atmış
olduğu uluslararası ILO sözleşmeleri ne yazık ki tam olarak burada hâlâ
uygulanamıyor. Hem işçi sendikaları açısından hem de kamu çalışanları açısından
yasaklar devam ediyor. Dolayısıyla, işverenler ve sermaye ve kapitalizm,
işçileri daha fazla sömürmek, daha fazla çalıştırmak ve daha az ücret ödemek
için bu taşeron sistemini ülkemizde maalesef acımasız bir şekilde uyguluyorlar.

Kamuda
yaklaşık olarak şu anda 700 bine yakın taşeron olduğu söyleniyor, özel sektörle
beraber yaklaşık 1,5 milyon, 2 milyonluk bir taşeron sistemi var. Özellikle
madenlerde çalışan, Soma’da 301 kardeşimizin hayatını kaybetmesinin,
Ermenek’te, Zonguldak’ta onlarca insanın hayatını kaybetmesinin önemli nedeni
bu taşeronlaşma sisteminin olmasından kaynaklanıyor. Redevans ve hizmet alımı
sözleşmeleri çerçevesinde, o yerin altında, onlarca metre aşağısında çalışan o
insanlar maalesef güvencesiz bir şekilde çalışıyorlar ve sendikasız
çalıştıkları için ve taşeron şirketler marifetiyle çalıştıkları için ve
ücretlerini almak için, çocuklarının rızkını çıkarmak için yerin altında,
yüzlerce metre altında hayatlarını kaybediyorlar. Buna son verilmesi gerekiyor,
bunun araştırılması gerekiyor ve bununla ilgili Meclisin duyarlı olması
gerekiyor arkadaşlar. Hiçbir şey insan hayatından daha önemli değilse bunun mutlaka
araştırılması gerekiyor arkadaşlar. Ama taşeronlaşma sistemi almış başını
giderken şimdi “istihdam büroları” adı altında yeni bir tasarıyla karşı
karşıyayız. Geçtiğimiz günlerde Sağlık, Aile, Çalışma ve Sosyal İşler
Komisyonundan geçti ve önümüzdeki günlerde Parlamentoya gelecek. Gelmesi
gerekiyordu ama büyük bir ihtimal AKP Hükûmeti yaklaşan 1 Mayıs nedeniyle bunu
1 Mayıs sonrasına erteledi. 1 Mayıstan önce muhtemel yükselecek bir sokak
hareketini, işçilerin tepkisini ve 1 Mayısla birlikte yükselecek olan bu
mücadelenin önünü kesmek için bunu 1 Mayıs sonrasına, mayısın sonlarına, hatta
haziranın başlarına erteledi ve haziranın başında büyük bir ihtimal, bu
istihdam bürolarını -kölelik düzeni- taşeronlaşmayı da âdeta aratacak olan bir
sistemi de yürürlüğe koymak istemektedirler. 
Şimdi,
bu istihdam büroları nedir, ne değildir, ne getiriyor; bununla ilgili de birkaç
şeyi sizlerle paylaşmak istiyorum. Bugün sadece isimleri kalan, geçmişte ise
şehirlerde en önemli ticari etkinliklerin sürdüğü pazarlar vardı arkadaşlar:
Kağnı pazarı, yoğurt pazarı, saman pazarı, buğday pazarı, at pazarı ve amele
pazarı, arkadaşlar. Kağnı pazarı, at pazarı, yoğurt pazarı, saman pazarı şu
anda tedavülden kalkmış olabilir ama amele pazarı hâlâ daha varlığını
sürdürmeye devam ediyor. Amele pazarında dün insan kiralanırdı, bugün ise yine
insan kiralanıyor. Çalışma Bakanı Sayın Soylu da kiralık işçi yasa tasarısını
TRT’de savunurken hâlen amele pazarlarında işçi kiralanmasının varlığına işaret
etti. Kiralık işçi çalıştırmayı yasalaştırma çabalarını, çalışma hayatının
içerisinde kayıt dışı olarak bulunan meseleyi kayıt içine alabilmek tezi
üzerinden açıkladı. Ne var ki Sayın Bakan günümüz amele pazarlarında kiralanan
işçilere “kiralık işçi” denilmesinden rahatsız olmuş, “Kiralık araba, kiralık
bisiklet duydum ama bir insanı ‘kiralık işçi’ diye tanımlamak son derece
yanlış. Kiralık işçilik tanımlamasını ben bu meselenin özüyle buluşturmaya
çalışıyorum, buluşturuyorum.” diyor Sayın Bakan. Oysa, Sayın Bakanın da
anımsayacağı gibi, kötü bir düzenlemeyi iyi, güzel ve olumlu anlam içeren
kavramlarla ifade ederek o şeyin içerdiği olumsuzluğu örtme becerisinin çok
gelişmediği zamanlarda her şey ismiyle anılırdı. Örneğin, iktidarın çok
övündüğü ecdat döneminde yürürlükte olan Mecelle -ilk Medeni Kanunu’muzdur- hiç
alınganlık göstermeden, adını takarak var olan sosyal ilişkiyi tanımlıyordu.
Mecelle’nin 421’inci maddesinde kira sözleşmesini konusuna göre ikiye
ayrıldıktan sonra, işçi-işveren ilişkisini ikinci tür kira sözleşmesi
içerisinde tanımlayarak diyordu ki: “Nev’-i sânî, amel üzerine vârid olan akd-i
icâre olup, bunda me’cûre ‘ecîr’ denilir.” Ücretle amele ve hademe tutmak gibi
tarif ederdi bunu. Ve günümüz Türkçesiyle ifade edecek olursak diyor ki:
“İkinci tür, konusu iş, hizmet olan kira sözleşmesidir. Bunda kiralanan şeye
işçi ‘ecîr’ denilir.” Ücretle işçi ve hademe, hizmetli tutmak gibi. Mecelle
açıkça “Kiralanan şeye işçi denilir.” demektedir. Üstelik, Mecelle 422’nci
maddesinde işçiyi de ikiye ayırmaktadır. Birinci kısım, özel işçidir, yalnız
bir kiracıya çalışmak üzere tutulan işçidir, aylıklı işçiler gibi. İkinci
kısım, ortak, bağımsız işçidir, kiracıdan başkasına çalışmama şartıyla
sınırlandırılmamış işçidir. 
Tasarının
tanımladığı, kayıt dışında var olan ve kayıt içerisine alınacağı söylenen
kiralık işçi, adıyla sanıyla tam da Mecelle’nin bize tarif etmiş olduğu,
kiracıdan başkasına çalışmama şartıyla sınırlandırılmamış işçidir. Bakanın
deyimiyle, kiralık işçi yasaya aykırı bir şekilde yıllardır uygulanmış, çalışma
yaşamını denetlemekle görevli Çalışma Bakanlığı bu yasa dışı uygulamayı
engelleyememiş veya engellemek istememiştir. Yasa dışı bir uygulamayı
engelleyemediği için de yasal düzenlemenin konusu hâline getirilip
yasalaştırmak, işçiyi korumak değil, liberal dönemin katıksız yansıması olan
Mecelle dönemine geri dönmektir. Kiralık işçi, adıyla sanıyla, 19’uncu yüzyılın
sözleşme özgürlüğüne dayalı, güvencesiz, örgütsüz, çaresiz bırakılmış, açmaza
düşürülmüş işçilerin, güvencesiz çalışma koşullarının yasal, meşru kabul
edildiği döneme geri dönüşün açık ifadesidir. Kısacası, bu getirilen sistem de
tam bir kölelik düzenidir, buna hep birlikte karşı çıkmamız gerekiyor.
Değerli
arkadaşlar, bugün 20 Mayıs; on gün sonra, pazar günü 1 Mayıs, işçi sınıfının
birlik ve mücadele günü arkadaşlar. Dünyada 126 yıldır 1 Mayıs, işçi sınıfının
birlik, mücadele, dayanışma günü kutlanıyor, ülkemizde de 114 yıldır kutlanıyor
arkadaşlar. Sayın Başkan, siz de 1977’de İstanbul Hukuk Fakültesinin son sınıf
öğrencisi veyahut da stajyer bir avukattınız, belki 1977’de Taksim’de 1 Mayıs
kutlanırken siz de oradaydınız ve bugün hayattasınız ama o gün orada 34 insan
hayatını kaybetti. Şimdi, 1 Mayısa on gün kalmış, 1 Mayıs dünyanın her
tarafında ama her tarafında kentin ana merkezlerinde, hatta başkanlık
saraylarının olduğu meydanlarda kutlanır. Taksim de -Taksim Meydanı olarak
değil- 1 Mayıs alanıdır, insanlar 1977 yılında kaybettiği insanları anmak ve
onların hatıralarını orada yâd etmek, onların huzurlarında saygı duruşunda
bulunmak isterler ama Taksim 1 Mayıs alanı kapalı, Ankara Sıhhiye kapalı.
İnsanları çayırda, kanalda, orada burada, âdeta kuş uçmaz, kervan geçmez
yerlerde 1 Mayısı kutlamaya mahkûm ediyorlar. Bu doğru bir iş değildir.
(Mikrofon
otomatik cihaz tarafından kapatıldı)
MUSA
ÇAM (Devamla) – Dünyada yüz yirmi altı yıldır kutlanan 1 Mayıs, işçi sınıfının
birlik, mücadele, dayanışma günüdür.
Hepinizi
bu verilen Meclis araştırması komisyonu kurulması önerisi için lehte oy
kullanmaya ve 1 Mayısta meydanlara davet ediyorum.
Hepinizi
saygıyla selamlıyorum. (CHP sıralarından alkışlar)
BAŞKAN
– Teşekkür ederim Sayın Çam.
Sayın
Çam, stajyerdim, üniversite bitmişti o zamanlar.
MUSA
ÇAM (İzmir) – Doğru tahmin etmişim değil mi Sayın Başkan?
BAŞKAN
– Evet.
ÖZGÜR
ÖZEL (Manisa) – Stajyer devrimci!
BAŞKAN
– Halkların Demokratik Partisi grup önerisinin aleyhinde son konuşmacı
Şanlıurfa Milletvekili Sayın Mahmut Kaçar olacak.
Buyurun
Sayın Kaçar. (AK PARTİ sıralarından alkışlar)
MAHMUT
KAÇAR (Şanlıurfa) – Sayın Başkan, saygıdeğer milletvekilleri; HDP grup önerisi
hakkında söz almış bulunuyorum. Bu vesileyle yüce Meclisi saygıyla
selamlıyorum.
Seçim
öncesi hiç şüphesiz ki alt işverende çalışan taşeron işçilerin kamuda
istihdamıyla ilgili süreç kamuoyunda en fazla tartışılan konulardan biriydi. AK
PARTİ olarak 1 Kasım seçimleri öncesi seçim taahhütnamemizde asıl işlerde
çalışan taşeron işçilerin kamuda istihdam edileceğine dair bir taahhüdümüz
oldu. Az önceki konuşmacıların da ifade ettiği gibi şu anda kamuda yaklaşık 720
bin civarında taşeron işçisi var. Bu 720 bin taşeron işçisinin yaklaşık 160
bini asıl işlerde çalışan taşeron işçisi. AK PARTİ olarak seçim öncesi
taahhütnamemizde 160 bin işçiyi kapsayan asıl işverenle ilgili bir taahhüdümüz
olmasına rağmen, seçim sonrası yapılan değerlendirmeler ve çalışmalar
neticesinde yalnız asıl işverende çalışan 160 bini değil, bütün taşeronda
çalışan, asıl veya yardımcı ayrımı yapmadan 720 bin taşeron işçisinin tamamının
kamuda istihdam edileceğiyle ilgili, Sayın Başbakanımızın, grup toplantısında
bir açıklaması oldu. Bu bizim seçim öncesi taahhütnamemizin daha da ilerisine
giderek bütün taşeron işçileri kapsayan bir yaklaşım oldu. Şu anda bu konuyla
ilgili, gerek Maliye Bakanlığının gerekse de ilgili bakanlıkların çalışmaları
son aşamada. Bu çalışmalar neticelenip önümüzdeki günlerde Türkiye Büyük Millet
Meclisine sunulacak. Bu konuda herkesin, Hükûmetimizin büyük bir sorumluluk
içerisinde konuya yaklaştığı ve bu konuda atılan adımların hem Hükûmet
sorumluluğumuz içerisinde hem de vatandaşlarımıza taahhütlerimiz çerçevesinde
gelişeceğini özellikle kamuoyunun bilmesinde fayda mülahaza ediyorum. 
Taşeron
işçilerin yaşadığı sorunlara iktidarımız hiçbir şekilde kayıtsız kalmamış, bu
uygulamanın çalışanlarımızın sömürülmesine dönüşmesine müsaade etmeyecek
önlemleri geçmişte aldığı gibi bundan sonra da almaya devam edecektir. Bu
kapsamda aldığımız önlemlerden en önemlisi, hepinizin de hatırlayacağı üzere,
2014 yılında yüce Mecliste yasalaştırdığımız 6552 sayılı Kanun’la kamu
kesiminde çalışan taşeron işçilerine yönelik yapmış olduğumuz düzenlemelerdir. 
Değerli
arkadaşlar, hepinizin bildiği gibi, taşeron uygulamaları AK PARTİ iktidarı
döneminde başlayan bir uygulama değil. Taşeron uygulamaları Türkiye’de 1936
yılında başlayan, 1971 yılında ve en son da 2003 yılında 1475 sayılı İş
Kanunu’yla birlikte devam eden bir uygulama ama AK PARTİ iktidarına kadar,
taşeron işçilerle ilgili, gerek çalışma şartlarıyla ilgili gerek özlük
haklarıyla ilgili gerekse ücret politikalarıyla ilgili bir tane yasal düzenleme
yapılmış değil. AK PARTİ iktidarının 2014 yılında çıkarmış olduğu yasal
düzenlemeyle, özellikle ücretlere ilişkin, yıllık ücretli izinlere ilişkin,
kıdem tazminatı, sendikalara üye olma ve toplu sözleşme hakkıyla ilgili son
derece önemli düzenlemeler yapıldı. 
Hepinizin
bildiği gibi 2014 yılında yapılan yasal düzenlemelere kadar çalışan taşeron
işçilerin ücretlerinin banka yoluyla ödenmesi yerine bazı yerlerde elden ödenme
ve bunun neticesinde de emeğin sömürüsüne ve suistimale meydan verecek
uygulamalar vardı ancak yapılan bu yasal düzenlemeyle birlikte ücretleri kamu
kurumunun doğrudan bu iş yerlerinin banka hesabına yatırması yükümlülüğü
getirildi. 
Yine,
yıllık yapılan ihalelerden dolayı taşeron değişmesini gerekçe göstererek işçi
kardeşlerimizin yıllık izinlerini kullanmalarıyla ilgili önemli bir hak kaybı
vardı. Yine yapılan yasal düzenlemeyle birlikte taşeron değişse dahi aynı iş
yerinde çalışmayı sürdüren işçilerimiz için hiç hak kaybı olmadan yıllık
ücretli izinlerini kullanmaları bu yasal düzenlemeyle düzenlenmiş oldu. 
Yine,
taşeron işçi kardeşlerimizin karşılaşmış oldukları en önemli problemlerden biri
kıdem tazminatı hakkından faydalanamamalarıdır. Bir iş yerinde, kamuda,
hastanede veya belediyede 10 yıl gibi uzun bir süre çalışıyor olmasına rağmen
alt işverenin kıdemle muhatap olmama adına, işçinin hakkını gasbederek her yıl
sonunda işçinin çıkışını verip yeniden girdi yaparak bir yıllık süreye muhatap
olmama adına kıdem tazminatını gasbettiği uygulamalarla karşı karşıya kaldık.
Ama 2014 yılında yapmış olduğumuz yasal düzenlemelerle birlikte kıdem
tazminatlarının doğrudan, ilgili kamu kurumlarınca işçinin banka hesabına
ödenmesi zorunlu hâle getirilmiş ve böylece işçilerin en önemli güvencesi ancak
taşeron uygulamalarla birlikte önemli hak kaybı olan kıdem tazminatını alamama
sorunu bu şekilde çözülmüş oldu. 
Yine,
2014’te yapılan yasal düzenlemeyle birlikte taşeron işçi kardeşlerimize
getirilen en önemli haklardan biri de sendikalara üye olma ve toplu sözleşme
hakkıdır ve bu kapsamda şu anda yüz binlerce taşeron işçi kardeşimiz sendika
üyesidir ve bununla ilgili şu anda yüzlerce toplu sözleşme süreçleri de devam
etmektedir.
TANJU
ÖZCAN (Bolu) – Hayır, ne zaman geliyor? Onu merak ediyor insanlar.
MAHMUT
KAÇAR (Devamla) – Şimdi, 2014 yılındaki bu düzenlemede ücretlere ilişkin,
izinlere ilişkin, kıdem tazminatlarına ve toplu iş sözleşmelerine yönelik bu
düzenlemelerin ardından, şu anda son aşamaya gelen Maliye Bakanlığındaki
çalışmaların, bu yasal düzenlemelerin de en kısa zamanda Meclis Genel Kuruluna
geleceğini… 
TANJU
ÖZCAN (Bolu) – En kısa zaman ne zaman? Bir açıklarsanız. Her hafta arıyorlar
bizi.
MAHMUT
KAÇAR (Devamla) - …bu düzenlemelerin bütün taşeronları kapsayacağını, bunun
içerisinde asıl işveren ve yardımcı çalışanlar ayrımının olmadığını, 720 binin
tamamını kapsadığını özellikle buradan vurgulamak istiyorum.
TANJU
ÖZCAN (Bolu) – Bir tarih verin.
MAHMUT
KAÇAR (Devamla) – Şimdi, araştırma önergesi metnini incelediğimizde özellikle
çalışanların enflasyona ezdirildiği ve gayrisafi millî hasıla içerisindeki
oranların düştüğüyle ilgili bazı yaklaşımlar var. 
TANJU
ÖZCAN (Bolu) – Sayın Hatip, şu tarihte olacağını söyle, duysun taşeron
işçilerimiz.
MAHMUT
KAÇAR (Devamla) - Şunu ifade edeyim: Şu anda taşeron işçilerimizin ücretlerini
merkeze alan temel ücret asgari ücrettir. 
TANJU
ÖZCAN (Bolu) – Kadroyla ilgili düzenleme ne zaman?
MAHMUT
KAÇAR (Devamla) - Asgari ücret 2002 Aralık ayında 184 lira, şu anda 1.301 lira.

BÜLENT
YENER BEKTAŞOĞLU (Giresun) – Onu söylemedik, düzenleme ne zaman diyoruz.
MAHMUT
KAÇAR (Devamla) - 2002 Aralık ayı sonu itibarı ile 2016 Nisan arasında
TÜFE’deki artış yüzde 211, asgari ücretlerdeki artış yüzde 606. 
TANJU
ÖZCAN (Bolu) – Bakın, son on dakikada iki kişi aradı, merak ediyor. Bir tarih
duymak istiyor.
MAHMUT
KAÇAR (Devamla) - Yine 2002 yılında personel giderlerinin gayrisafi millî
hasıla içerisindeki oranına baktığınızda oran yüzde 6,26; 2015 yılında yüzde
7,48; 2016 yılında da yüzde 7,89. Gerek asgari ücretlerde, gerek emekli
ücretlerinde, gerek kamu işçilerinin ve gerekse memur işçilerinin hiçbirinin bu
konuda enflasyonun altında olmadığı, reel artışların üzerinde olduğunu buradan
ifade etmek istiyorum.
TANJU
ÖZCAN (Bolu) – Ya, onları geç, düzenleme ne zaman?
MAHMUT
KAÇAR (Devamla) – Şimdi, “Yasal düzenleme ne zaman gelecek?” diye bir şey
soruluyor. Altı ay içerisinde gerçekleştirilecek taahhütler içerisinde ilk üç
ayın tamamı tamamlandı. Bu önümüzdeki üç aylık zaman zarfı içerisinde de bu
düzenlemenin Meclis Genel Kuruluna geleceğini ve bunun da bütün taşeron
işçileri kapsadığını özellikle buradan…
TANJU
ÖZCAN (Bolu) – Hayır, ne getirecek, ne götürecek? On dakikadır söylüyorsunuz,
bir söyleyin. Hayır, neler getirecek, neler götürecek, onu merak ediyor
insanlar.
MAHMUT
KAÇAR (Devamla) – Neler getireceğini… Şimdi, tasarı Meclise gelmeden,
komisyonlarda görüşülmeden, Meclis iradesine sunulmadan, buradan “şöyle olacak,
böyle olacak” gibi bir cümle kurmanın doğru olmadığını…
TANJU
ÖZCAN (Bolu) – Yani teklifi siz getireceksiniz, bekliyoruz. O zaman biz
getirelim, siz onu kabul edin.
ŞAHİN
TİN (Denizli) – Sabret, sabret.
MAHMUT
KAÇAR (Devamla) – …ancak az önce ifade edildiği gibi “160 bin kişiyi kapsıyor,
bir kısmını dışarıda bırakıyor.” gibi yaklaşımların doğru olmadığını, bütün
taşeron işçileri kapsadığını ve 720 bin kişinin kamuya alınmasını merkeze
aldığını buradan ifade ediyor, yüce Meclisi saygıyla selamlıyorum. (AK PARTİ
sıralarından alkışlar)
TANJU
ÖZCAN (Bolu) – Değerli Hatip, on dakika konuştunuz, hiçbir şey anlatmadınız.
BAŞKAN
– Teşekkür ederim Sayın Kaçar. 
İDRİS
BALUKEN (Diyarbakır) – Sayın Başkan, oylamaya geçmeden önce yerimden bir söz
talep ediyorum.
BAŞKAN
– Buyurun Sayın Baluken. 
V.- AÇIKLAMALAR (Devam)
20.- Diyarbakır Milletvekili İdris
Baluken’in, AK PARTİ Grubunun, HDP grup önerisine olumlu oy vermesini
beklediklerine ve bu durumda meselenin siyasetüstü ele alınmış olacağına
ilişkin açıklaması
İDRİS
BALUKEN (Diyarbakır) – Teşekkür ediyorum Sayın Başkan.
Sayın
Başkan, siyaset üstü değerlendirmemiz gereken çok önemli bir konuyla ilgili bir
araştırma önergesi sunduk. Bu araştırma önergesiyle ilgili iktidar partisine
mensup hatibi de dinlediğimizde, bu araştırma önergesinin gerektirmiş olduğu
komisyonun reddine dair haklı sayılabilecek gerekçeler duymadık. Yani sayın
hatibin konuşması iktidar partisinin de bu meseleye siyaset üstü yaklaştığı,
milyonlarca taşeron işçiyi ve onların ailelerini ilgilendiren bir durumla
ilgili Meclisin inisiyatif alması gerektiği yönünde bir izlenim edindik. Eğer
AKP Grubu meseleye bu şekilde, partilerüstü, siyasetüstü yaklaşıp milyonlarca
insanımızın sorunlarını ilgilendiren bu konuda…
(Mikrofon
otomatik cihaz tarafından kapatıldı) 
İDRİS
BALUKEN (Diyarbakır) – Hemen toparlıyorum Sayın Başkan.
BAŞKAN
– Lütfen… Bir dakika daha veriyorum.
İDRİS
BALUKEN (Diyarbakır) – …bu önergeye oy verip bir komisyonun oluşmasını
sağlarlarsa, bu, sadece taşeron işçilerin yaşadığı sorunları değil özel
istihdam büroları başta olmak üzere, kıdem tazminatının fona devredilmesi, kamu
emekçilerinin işten atılmasına kadar emek alanını, çalışma alanını ilgilendiren
pek çok hususla ilgili Meclisin inisiyatif alması ve sorunlara duyarsız
kalmadığı intibasını uyandıracaktır. 
O
nedenle, öncelikli olarak iktidar partisinin milletvekillerine sayın hatibin
konuşması doğrultusunda oy verme çağrısı yapmayı bir görev olarak burada ifade
etmek istiyorum. 
Teşekkürler.
BAŞKAN
– Teşekkürler ederim. 
Sayın
Özel…
21.- Manisa Milletvekili Özgür Özel’in, AK
PARTİ Grubunun, HDP grup önerisine olumlu oy vermesini beklediklerine ve bu
durumda meselenin siyasetüstü ele alınmış olacağına ilişkin açıklaması
ÖZGÜR
ÖZEL (Manisa) – Sayın Başkan, teşekkür ederim. 
Biraz
önce grubumuz adına konuşan hatip de aynı şeyleri ifade etmişti. 24’üncü
Dönemde Soma faciasından sonra Milletvekilimiz Haydar Akar’ın verdiği taşeron
işçilerle ilgili kanun teklifinin doğrudan gündeme alınması sırasında, o günkü
psikolojik şartlar altında Adalet ve Kalkınma Partisi Grubu gündeme alınmasını
oylamış ama ilerleyen süreçte kanunlaşması mümkün olmamıştı. Bugün Adalet ve
Kalkınma Partisinden konuşan hatibin konuşmasını dinlediğinizde “evet” oyu
verecekleri anlaşılıyor. Böyle bir araştırma komisyonu kurulduğu takdirde, tam
da Hükûmetin böyle bir vaadi olduğu ve üç ay gibi bir sürede bunu hayata
geçireceği düşünülürken, taşeron işçilerden kapsam, kazanılmış haklar, geleceğe
dönük endişeler açısından onlarca farklı telefon alıyorken, farklı farklı
kapsamdaki işçilerden…
(Mikrofon
otomatik cihaz tarafından kapatıldı) 
BAŞKAN
– Buyurun. 
ÖZGÜR
ÖZEL (Manisa) – …“Bizim durumumuz ne olacak, bize verilen söz ne olacak? Bu
açıklanan kapsama girmiyoruz. Bu gerçek anlamda bir kadro değildir.”
eleştirileri de varken, 4 partinin görevlendireceği, emek hayatından gelen,
sendikal yaşamdan gelen milletvekilleri giderler, tam da üç ay var,
hızlandırılmış bir çalışmayla Türkiye'de taşeron kapsamında hangi işçiler var,
onların beklentileri nedir, onları mağdur etmeyecek çözüm nedir, bu konuda
ortak bir çalışma yapılır, gerçekten mesele siyaset üstü ele alınmış olur. Bu
araştırma önergesine “hayır” oyu kullanırlarsa Adalet ve Kalkınma Partisi kendi
hatibini tekzip etmiş, söylemleriyle çelişmiş ve gerçek niyetini ortaya koymuş
olur.
Teşekkür
ediyorum.
BAŞKAN
– Teşekkür ederim.
VII.- ÖNERİLER (Devam)
A) Siyasi Parti Grubu Önerileri (Devam)
2.- HDP Grubunun, Grup Başkan Vekili
Diyarbakır Milletvekili İdris Baluken tarafından, taşeron işçilerin
sorunlarının tüm boyutlarıyla araştırılması ve bu sorunlara çözüm önerileri
geliştirilmesi amacıyla 20/4/2016 tarihinde Türkiye Büyük Millet Meclisi
Başkanlığına verilmiş olan Meclis araştırması önergesinin, Genel Kurulun 20
Nisan 2016 Çarşamba günkü birleşiminde sunuşlarda okunmasına ve ön
görüşmelerinin aynı tarihli birleşiminde yapılmasına ilişkin önerisi (Devam)
BAŞKAN
– Halkların Demokratik Partisi grup önerisini oylarınıza sunacağım: Kabul
edenler… Kabul etmeyenler… Önerge kabul edilmemiştir. 
Cumhuriyet
Halk Partisi Grubunun İç Tüzük’ün 19’uncu maddesine göre verilmiş bir önerisi
vardır; okutup işleme alacağım ve oylarınıza sunacağım.
3.- CHP Grubunun, Yalova Milletvekili
Muharrem İnce ve arkadaşları tarafından, ülkemizde yaşanan terör olaylarının bütün
yönleriyle araştırılması amacıyla 19/4/2016 tarihinde Türkiye Büyük Millet
Meclisi Başkanlığına verilmiş olan Meclis araştırması önergesinin, Genel
Kurulun 20 Nisan 2016 Çarşamba günkü birleşiminde sunuşlarda okunmasına ve ön
görüşmelerinin aynı tarihli birleşiminde yapılmasına ilişkin önerisi
20/04/2016
Türkiye Büyük Millet Meclisi Başkanlığına
Danışma
Kurulunun 20/04/2016 Çarşamba günü (Bugün) yaptığı toplantısında, siyasi parti
grupları arasında oy birliği sağlanamadığından grubumuzun aşağıdaki önerisini
İç Tüzük’ün 19’uncu maddesi gereğince Genel Kurulun onayına sunulmasını
saygılarımla arz ederim.
 Özgür
Özel
 Manisa
 CHP
Grup Başkan Vekili
Öneri:
Yalova
Milletvekili Muharrem İnce ve arkadaşları tarafından “Ülkemizde yaşanan terör
olaylarının bütün yönleriyle araştırılması" amacıyla 19/04/2016 tarihinde
Türkiye Büyük Millet Meclisi Başkanlığına verilmiş olan Meclis araştırma
önergesinin (494 sıra no.lu) Genel Kurulun bilgisine sunulmak üzere bekleyen
diğer önergelerin önüne alınarak 20/04/2016 Çarşamba günlü birleşimde
sunuşlarda okunması ve görüşmelerinin aynı tarihli birleşiminde yapılması
önerilmiştir.
BAŞKAN
– Cumhuriyet Halk Partisi Grubu önerisinin lehinde ilk konuşmacı Yalova
Milletvekili Sayın Muharrem İnce olacak.
Buyurun
Sayın İnce. (CHP sıralarından alkışlar) 
Sayın
İnce, sizi özledik, konuşmalarınızı. Tekrar başınız sağ olsun.
Buyurun.

MUHARREM
İNCE (Yalova) – Sayın Başkan, sayın milletvekilleri; hepinizi saygıyla
selamlıyorum.
Türkiye,
uzun yıllardır terör ve terörle mücadele konusunda deneyimi olan, birikimi olan
bir ülkedir. Terör nedir, terörle mücadele nedir, bunları çok iyi bilen bir
ülkedir. 2002’de AKP iktidara geldiğinde PKK Suriye’den atılmış, örgüt lideri
hapisteydi. AKP’ye düşen görev, Suriye’den atılan PKK’nın Irak’tan da atılmasını
sağlamaktı. 
Bugün
yaşadığımız PKK terörü, IŞİD terörü, 1980’li yıllardan bugüne süren bir terör
değildir. On dört yıllık iktidarınızda bizzat besleyip büyüttüğünüz, müzakere
edip nefes verdiğiniz bir terördür, göz yumduğunuz bir terördür. Valilere operasyon
yetkisi verdirmediniz. Hendekler kazılırken, makineler çalışırken, PKK kent
merkezlerinde mahkemeler kurup insanları yargılarken, vergi toplarken,
menfezlerin altına bombaları yerleştirirken, kendi siyasi ikbaliniz için
sustunuz, görmezden geldiniz. 
“Aldatıldık.”
dediniz, “Kandırıldık.” diyerek sorumluluğu üzerinizden atmaya çalıştınız.
Siyasetçi sorumluluktan kaçamaz. Siyasetçi sorumluluk sahibi olmalıdır. Caka
satmaya gelince “Devlet yönetiyoruz, bakkal değil.” diyorsunuz ama iş
sorumluluğa geldi mi kaçıyorsunuz. 
“Güzel
günler göreceğiz.” dediniz, “Analar ağlamasın.” dediniz, milliyetçiliği ayaklar
altına aldınız, “Dağdakiler inecek, cezaevleri boşalacak.” dediniz. Abdullah
Öcalan’ın itibarını yükseltmeyi düşündünüz. “Çözüm süreci başladı, anaların göz
yaşı dindi.” derken şimdi “Hamdolsun şehitlerimiz var.” demeye başladınız.
Şehre göre şerbet verdiniz, zamana göre manşet attınız, harama göre fetva
aldınız, duruma göre “tweet” atıp sildiniz. 
2009’un
10 Kasımında PKK’yla bir yola girdiniz. Habur’da çadır mahkemeleri kurdunuz, 34
kişiyi 210 dakikada, adam başı 7 dakika süren yargılamalar yaptınız. Hâkim
“Pişman mısın?” diye sorduğunda “Pişman değilim, önderliğin talimatıyla
geldim.” diyenin “Yaz kızım. Pişmanmış.” diye tercümesini yaptınız. 
Oslo’da
CHP’yi PKK’ya şikâyet ettiniz. Şehirlerin bombalarla doldurulduğunu,
cephaneliğe dönüştürüldüğünü itiraf ettiniz. Dünyada bir ilki gerçekleştirip
elinde silah olan bir örgütle masaya oturdunuz. 
PKK
çocukları dağa götürürken feryat eden anaları dinlemediniz. 2012’de dağa
katılım 220 iken 2013’te 2.200 olmasını sadece seyrettiniz. Tutarsız, ilkesiz,
öngörüsüz, devletin tecrübelerinden uzak, laubali, bedeli ağır, sonuçları can
yakıcı bir politika izlediniz. 
“Sınır
kaydırmasıyla çözeceğiz.” dediniz. “Özel koordinatörle çözeceğiz.” dediniz.
“Anlık istihbarat paylaşımıyla çözeceğiz.” dediniz. “Profesyonel orduyla
çözeceğiz.” dediniz. Bush’un gözlerinde terörle mücadele konusunda kararlılığı
gördünüz. Sonra daha ileri gittiniz, kendi takımını izlesin diye 12 kanallı
televizyonla jimnastik saatlerini artırarak, dostlarıyla hasret gidermesine
imkân sağlayarak bu sorunu çözeceğinizi söylediniz.
Reşadiye’de
7 askerimiz şehit oldu, PKK olayı üstlendi, siz PKK’yı aklamaya çalışıp Dursun
Çiçek’in Reşadiyeli olduğunu anlattınız. 
Otuz
beş yıllık mücadeleyi boşa çıkaran bir politika izlediniz. Terörle mücadele
eden askerleri teröristin tanıklığında yargıladınız. Şehit çocuğumuzun
mezhebini sorgulattınız. Acısını haykıran yarbayımızı linç ettiniz. Açılım
politikalarınızla vatan savunmasını yargılanan bir sürece dönüştürdünüz.
Faili
meçhul cinayetleri ortaya çıkarmak, insan hakları ihlallerini tespit etmek,
yargı karşısına çıkarmak başka bir şey, otuz beş yıllık terörle mücadeleyi
boşluğa düşürmek başka bir şeydir.
Terörle
mücadele konusunda üst üste hata yapmış bir Hükûmet olmanıza rağmen, terörle
mücadele kisvesi adı altında Türkiye’yi rehin almaya çalıştınız. Dün “Analar
ağlamasın.” diyordunuz, bugün “Çocuklar ölmesin.” diyenleri tutukluyorsunuz.
Gencecik
evlatlarımız, ana kuzuları, başkanlık hayalleri için değil, 400 milletvekilliği
için değil, vatan için ölüyorlar. (CHP sıralarından alkışlar) 
“Ya
bizimlesin ya teröristlerle.” diyorsunuz. Bakın, diyorum ki: Biz terör
örgütleriyle de beraber değiliz ama terör örgütlerinin kandırdığı sizle de
beraber değiliz.
SALİH
CORA (Trabzon) – Sen onu Tanrıkulu’na anlat, sen onu Tanrıkulu’na anlat!
MUHARREM
İNCE (Devamla) – Bir üçüncü yol vardır. O üçüncü yol demokrasidir,
özgürlüklerdir, hukuk devletidir, hesap vermektir, sorumluluk almaktır,
birlikte yaşama idealini savunmaktır; Türkiye Cumhuriyeti’ni hepimizin devleti,
hepimizin vatanı bilmektir; bu ülkeyi herkes için yaşanabilir bir ülke
yapmaktır, evrensel değerleri savunmaktır. 
“Ben
gidersem devlet yıkılır.” diyenlere sesleniyorum: Unutmamak gerekir ki
mezarlıklar kendilerini vazgeçilmez sananlarla doludur. Devlet seninle mi
kuruldu ki sen gidince yıkılsın? Nice koç yiğitler gitti de bu devlet
yıkılmadı. “Vatanın bağrına düşman dayarsa hançerini, bulunur elbet kurtaracak
bahtı kara maderini.” sözünü unutmayınız. (CHP sıralarından alkışlar) 
Yıkmadığınız
ne kaldı ki zaten? Devletin geleneklerini yıktınız, saygınlığını yerle bir
ettiniz, hukuk sistemini ayaklar altına aldınız, Türkiye’yi Ekvador’dan nota
yiyen bir ülke hâline getirdiniz, Güney Amerika’ya zırhlı Mercedes’inizi uçakla
gönderdiniz ama Çukurca’da yaralanan askerimize İnegöl’e otobüsle yolculuk
yaptırdınız. 
Parti
politikası ile devlet politikasını hep karıştırdınız. Eğer bir sorun devamlılık
gösteriyorsa, sorunu var eden nedenler anlık müdahalelerle kaldırılamıyorsa,
böyle bir sorunun çözümü ulusal politikalarla mümkündür. Böyle bir sorunun
çözüm adresi de bir partinin genel merkezi değil, Türkiye Büyük Millet
Meclisidir. 
Büyük
sorunlar büyük uzlaşmayla, büyük katılımla, ortak akılla çözülür. Bu, bizim
bulduğumuz bir yol değil; bu, dünyanın bulduğu bir yoldur. Gine’ye saray
yapmak, Küba’ya cami yapmak, Amerika’yı kimin keşfettiğiyle uğraşmak, İslam
ülkelerine aidat için apartman yöneticisi görünümlü halife edasıyla hesap sormak
yerine dünyayı tanımak çok daha önemlidir. (CHP sıralarından alkışlar) 
4
terör örgütünden söz ettiniz; “PKK” dediniz, “PYD” dediniz, “IŞİD” dediniz,
“FETÖ” dediniz. Önce “ETÖ” vardı, “Ergenekon terör örgütü” diyordunuz; şimdi
“FETÖ” diyorsunuz, “Fethullah terör örgütü” diyorsunuz. PKK, ETÖ bağlantısı
kuruyordunuz; şimdi PKK, FETÖ bağlantısı kuruyorsunuz. IŞİD ve PYD’yi Suriye
politikası nedeniyle büyütüp besleyen, palazlandıran sizsiniz. Otuz beş yıldır
terörle mücadele eden, bedel ödeyen Türkiye’nin algısını teröre destek veren
ülke konumuna dönüştürdünüz. “Emevi Camisi’nde cuma namazı kılacağız.” derken
cumhuriyetin başkentini Orta Doğu’nun başkentlerine benzettiniz. “Ne istediler
de vermedik?” diyerek yardım ve yataklık ettiğinizi kabul ettiniz. “Dolmabahçe’den
haberim yok.” dediniz ama orada poz veren AKP’lilerin hepsini bakan yaptınız.
1.100 odalı sarayınız, 8 uçağınız, konforlu arabalarınız var ama inanın, sizin
yatacak yeriniz yok. (CHP sıralarından alkışlar) 
Türkiye’nin
demokrasisi sorunludur. Bu ülkede hak aramak sorundur, özgürlükleri yaşamak
sorundur ama bomba yüklü araçlarla karakollara saldırıp vatani görevini yapan
20 yaşındaki çocuklarımızı katlederken sessiz kalanlar, destekleyenler solcu
olamazlar, antiemperyalist olamazlar, vicdan sahibi olamazlar, insan olamazlar.

Acılarımız,
şehitlerimiz yüreğimizi dağlıyor. Bir intikam duygusuyla yola çıkmak doğru
değildir, çözüm değildir. İntikam duygusu, birlikte yaşama hayaline, birlikte
yaşama idealine harç koymayacaktır, çözüm olmayacaktır. Silah varsa, şiddet
varsa, bomba yüklü araç varsa çözüm yoktur. Çözüm akıldadır, çözüm
sağduyudadır, çözüm uzlaşmadadır, çözüm insan yaşamına olan saygıdadır. AKP bu
sorunu çözemez. Neden çözemez? Çünkü AKP’nin tarih bilinci sorunludur, millet
anlayışı sorunludur. 
Millî
bayramları cumhuriyet, Atatürk ilan etmedi ki, millî bayramlar Osmanlı’da da
vardı. Osmanlı’da İdman Bayramı vardı; cumhuriyet bunun tarihini değiştirdi, 19
Mayıs Atatürk’ü Anma, Gençlik ve Spor Bayramı yaptı. Osmanlı’da İstiklali
Osmani vardı, cumhuriyette 23 Nisan var. Osmanlı’da İkinci Meşrutiyet’le
Hürriyet Bayramı vardı, cumhuriyette 29 Ekim Cumhuriyet Bayramı var. Kendi
millî günlerini anlamsızlaştıranlar, değersizleştirenler, bunlarla barışık
olmayanlar terörle mücadele edemezler çünkü sizin anlamsızlaştırdığınız şey,
insanlarımızın vatanseverlik duygusudur. Onun içindir ki en önemli ulusal bir
konuda bile milleti bir araya getiremiyorsunuz. 
Terör,
Türkiye Cumhuriyeti’ni bir yol ayrımına getirmiştir. Bu soruna karşı ulusal
politikalar oluşturulmalıdır. Millî egemenliği parti egemenliği olarak değil,
herkesin egemenliği olarak anlamak zorundasınız. Bugün çoğunluk sizdedir ama
tapu Türkiye Büyük Millet Meclisindedir, milletin kendisindedir. (CHP
sıralarından alkışlar) Milletin iradesini bekleme odasına alanlar, doksan
yıllık cumhuriyeti reklam arası görenler bu önemli konuyu çözemezler diyorum.
Yüce
Meclise saygılar sunuyorum. (CHP sıralarından alkışlar) 
BAŞKAN
– Teşekkür ederim Sayın İnce.
Cumhuriyet
Halk Partisi grup önerisinin aleyhinde ilk konuşmacı Muğla Milletvekili Sayın
Mehmet Erdoğan olacak.
Buyurun
Sayın Erdoğan. (MHP sıralarından alkışlar) 
MEHMET
ERDOĞAN (Muğla) – Sayın Başkan, değerli milletvekilleri; Cumhuriyet Halk
Partisinin vermiş olduğu önerge hakkında konuşmak üzere Milliyetçi Hareket
Partisi Grubu adına söz almış bulunmaktayım.
Öncelikle,
tabii ki ülkemizin birliği beraberliği için bugüne kadar can vermiş, kan vermiş
bütün şehitlerimizi rahmetle, minnetle yâd ediyorum; gazilerimize, özellikle şu
anda GATA’da yatmakta olanlara Cenab-ı Allah’tan acil şifalar diliyorum ve
hâlihazırda da terörle mücadele konusunda gecesini gündüzüne katarak canı
pahasına mücadele eden askerimize, polisimize, korucumuza ve orada görev yapan
herkese başarılar diliyorum; Allah onların yâr ve yardımcısı olsun.
Şimdi,
tabii, AKP iktidarının terörle ilgili yaptıklarını masaya bir güzel yatırmak
lazım. Ondan sonra, yapılması gerekenleri ikinci etapta konuşmak lazım. AKP
iktidara geldiğinden bu yana hep teröristlerle içli dışlı hareket etmeyi
kendisine bir yol haritası olarak belirledi. Önce emniyetin içinde, terörle
mücadele konusunda uzun yıllardır tecrübesi olan, birikimi olan özel harekât
birimlerini, terörle mücadele birimlerini darmadağın etti, emniyeti paralel
ortaklarına teslim etti. Dolayısıyla, artık emniyet terörle mücadeledeki
hafızasını kaybetti. Arkasından, paralel ortaklarınızla birlikte orduya el
attınız. Bülent Arınç’a suikast iddiasıyla ordunun en mahrem noktalarına kadar
girdiniz, o “gizli tanık” dediğiniz birtakım teröristlerin ifadeleriyle
“Ergenekon’du, Balyoz’du.” diye ordunun içinde terörle mücadele etmiş her kim
varsa onları yargıladınız ve emniyetin, jandarmanın, ordunun psikolojisini
bozdunuz. Tabii ki bu saatten sonra terörle mücadele yapmayı zorlaştırdınız.
Bunları yaparken öbür taraftan Habur’da teröristleri törenle karşıladınız,
Oslo’da onlarla masaya oturdunuz ve terör artık toparlanıp yeniden devletimize,
milletimize saldırıya geçtiğinde siz “çözüm” adlı çözülme sürecini, ihanet
sürecini devreye koydunuz ve bu süre içerisinde de “Aman bunlara dokunmayalım,
biz bunlarla masada uzlaşacağız.” dediniz. Yani orada operasyonlara izin
vermeyen valinin iradesi AKP iktidarının iradesiydi. Orada tabii ki şunu da
unutmamak lazım, iki tane sorumluluk var: Bir, kanunsuz emir veren iktidarın
siyasi sorumluluğu. İki, kanunsuz emirleri yerine getiren, onları hiç
sorgulamayan bürokratların sorumluluğu. Bu bakımdan, AKP’nin bu hesabı vermesi
elbette ki çok zor olacak. 
Yine,
hâlihazırda, bugün de devletin yürürlükteki kanunlarını doğuda başka, batıda
başka uygulamaktasınız. Doğuda teröristler elini kolunu sallayarak gezebilmekte
ama batıda en ufak bir trafik suçu ihlalinden dolayı insanlara o güvenlik
kuvvetleri farklı davranmaktadır, bu ikircikli görüntünün de ortadan kalkması
lazım. 
Dış
politikada yaptıklarınız ortada; Irak’ta gelinen nokta, Suriye’de gelinen nokta
ortada. Gene, Sayın Cumhurbaşkanı Amerika’ya gitmeden önce “Ey Amerika, biz
PYD’yi terör örgütü görüyoruz, sen de kararını ver.” diye burada herkes
bağırıyordu, bu Genel Kurulda da bağırdı bütün AKP sözcüleri. Ama Cumhurbaşkanı
Amerika’dan dönerken ses soluk kesildi, artık “Ey Amerika” lafları bitti, “Ya
PYD için Amerika’yla da ilişkilerimizi bozacak değiliz.” noktasına gelindi. Dış
politikada böyle zikzaklarla terörle mücadeleyi sürdüremeyiz. İçeride de
dışarıda da bütün teröristlere karşı iradenin ortada sağlam durması lazım.
Yine,
şu anda güvenlik güçlerimiz gece gündüz mücadele ediyorlar ama inanın hepsinin
kafasının arkasında büyük bir soru işareti var. “AKP geldi, 90’larda terörle
mücadele edenleri yok faili meçhuldü, yok şuydu, yok buydu hesaba çekti. Bizim
bugün yaptığımız mücadeleyle ilgili yarın bize de AKP iktidarı kazık atacak
mı?” diye bir endişe hepsinin kafasının arka tarafında var. 
HASAN
BASRİ KURT (Samsun) – Hiçbir endişe yok, hiçbir endişe yok. 
MEHMET
ERDOĞAN (Devamla) – Bu endişe var, var, var! 
HASAN
BASRİ KURT (Samsun) – Aslanlar gibi çatışıyorlar, aslanlar gibi.
MEHMET
ERDOĞAN (Devamla) – Bunu giderecek bir kararlılık lazım. Boşuna oradan laf
atma, kürsüye gelince anlatırsın, bırakın bu işleri.
HASAN
BASRİ KURT (Samsun) – Kimin değirmenine su taşıyorsunuz!
MEHMET
ERDOĞAN (Devamla) – Biz de bu işi biliyoruz, biz de bu insanların içindeyiz,
biz de bu insanlarla her gün görüşüyoruz. Bunları geçin kardeşim. 
İSMAİL
OK (Balıkesir) – Gerçekler acıdır, gerçekler, tamam mı?
MEHMET
ERDOĞAN (Devamla) – Arkadaşlar, Türkiye’nin terörle mücadele konusunda otuz
yıldan fazla birikimi var. Türkiye’nin Avrupa’dan, Amerika’dan, şuradan buradan
terörle mücadele konusunda tecrübe satın almaya ihtiyacı yoktur.
BAŞKAN
– Sayın milletvekilleri, mikrofonda bir konuşmacı var, lütfen.
MEHMET
ERDOĞAN (Devamla) – Türkiye, kendi tecrübelerini realize ederek bugüne kadar
yaşadığımız yanlışlardan dönecek, kararlı bir şekilde terörle mücadele edecek
bir konsepte ihtiyaç duymaktadır. Bunu, Sayın Genel Başkanımız grup
konuşmalarında, birtakım başka basın açıklamalarında çok teferruatlı olarak
anlattı. Ben de Sayın Genel Başkanımızın çizdiği çerçeve ölçüsünde sizlere
çözüm önerilerini teker teker hatırlatmak istiyorum. Hani hep diyorsunuz ya
“Muhalefet hep eleştiriyor, hep konuşuyor, hiçbir şey söylemiyor.” Söylüyoruz
arkadaşlar, terörle mücadele sadece Silopi’de, Nusaybin’de, Cizre’de,
Yüksekova’da yapılmaz. Terörist nerede varsa, içeride, dışarıda her yerde
yapılır.
MURAT
DEMİR (Kastamonu) – Her yerde yapılıyor, her yerde yapılıyor.
MEHMET
ERDOĞAN (Devamla) – Bu konuda…
Ya
bırakın laf atmayı, masal anlatmayı. Biz sizin terörle nasıl mücadele
yaptığınızı biliyoruz. 
BAŞKAN
– Sayın Erdoğan…
MEHMET
ERDOĞAN (Devamla) – Bilmeyenlere anlatın bunu, bilmeyenlere!
BAŞKAN
– Sayın Erdoğan…
MEHMET
ERDOĞAN (Devamla) – Hiç olmazsa üç dakika dinleyin şurada.
BAŞKAN
– Sayın Erdoğan, lütfen Genel Kurula hitap edin.
MEHMET
ERDOĞAN (Devamla) – Efendim, herkes laf atmasın o zaman canım. Ben konuşuyorum,
kendi sırası gelince konuşsun.
ERKAN
AKÇAY (Manisa) – Sayın Erdoğan, dinleme sen.
BAŞKAN
– Çok özür dilerim size bu ihtarı yaptığım için! Gelip bir de fiilî müdahalede
bulunsaydınız!
MEHMET
ERDOĞAN (Devamla) – Efendim, yani şimdi, her gün bu aynı şey oluyor. Biz
çözümümüzü anlatırken herkes laf atıyor.
BAŞKAN
– Siz konuşun, Genel Kurula ikazlarda bulunabilirim yeteri kadar.
ERKAN
AKÇAY (Manisa) – Devam et sen. Sayın Erdoğan, devam et, muhatap alma.
MEHMET
ERDOĞAN (Devamla) – Terörle topyekûn mücadele edilmelidir. Kandil’deki
teröristlerle de mücadele edilmelidir, Suriye’deki teröristlerle de mücadele
edilmelidir. Doğu ve güneydoğuda, batıda, büyük şehirlerimizde, her yerde
terörün bütün yapılanmalarıyla mücadele edilmelidir. Bugün, üniversiteler artık
terörün yuvası hâline geldi. Üniversitelerden terörün sökülüp atılması lazım. 
Yine,
terörün finansmanı konusunda AKP iktidarı her zaman yaptığı yanlış
politikalarla teröre finansman kaynağı sağlamaktadır. Mesela, Kızılay’da kaçak
sigara satılmaktadır. Mesela, 150 dolardan 30 dolara düşen petrole rağmen mazot
fiyatları hâlâ kaçakçılığı teşvik edecek seviyede tutulmaktadır. Bunların
üzerine gidilmesi lazım.
Yine,
bir başbakan yardımcımız hepimizi kahreden bir açıklama yaptı: “Suriye sınırı
çok uzun, biz koruyamıyoruz.” dedi. Ya, insan -bir başbakan yardımcısı- bunu
söylerken azıcık düşünür. Suriye sınırı ne zaman çizildi arkadaşlar? Lozan’da
çizildi. O günden bugüne kadar 13 milyon olan o günkü Türkiye bu sınırları
korudu da, bugünkü Türkiye bu sınırları koruyamıyor, bu teknolojiyle bu nasıl
bir mantıktır? 
KAMİL
AYDIN (Erzurum) – Dünya lideri!
MEHMET
ERDOĞAN (Devamla) – Bu mantığın ortadan kalkması lazım, sınır güvenliğinin
sağlanması lazım. 
İkincisi:
Bu çözüm, açılım, Habur vesaire süreçlerinde yanlış yaptınız. Vatandaşın
temsilcisi konumuna getirdiniz PKK’yı. Vatandaşı çaresiz bıraktınız. Artık o
vatandaşın yeniden güvenini kazanacak, teröristleri bertaraf edecek, o
insanların temsilcisinin PKK olmadığını, o insanların temsilcisinin Parlamento
olduğunu, seçilmişler olduğunu, o insanların da bu ülkedeki bütün vatandaşlar
gibi bu ülkenin eşit birer vatandaşı olduğunu anlatacak, o insanları
inandıracak bir psikolojik çalışma yapılması lazım. Bu yaptığınız “çözüm” adlı
ihanet sürecinin Türkiye'ye getirdiği en büyük sıkıntı budur arkadaşlar.
Bugün
terörle mücadele edecekseniz, öncelikle, hâlâ kafanızın bir tarafında yer alan
“Acaba masaya nerede, nasıl otursak?” ikileminden de kendinizi kurtarın çünkü
sizin 1 Kasımda aldığınız seçim başarısındaki bir şey de vatandaşa 7 Hazirandan
sonra terörle mücadele ediyormuş gibi verdiğiniz görüntüdür. Vatandaştan bu
şekilde oy aldınız, vatandaştan aldığınız oya göre de bundan sonra terörün
kökünü kazıyacak bir çözüm üretmek zorundasınız. Eğer terörü çözemezseniz,
Muğla’da turizmi çözemezsiniz; terörü çözemezseniz, büyük şehirlerde üretimi,
sanayiyi, eğitimi kontrol edemezsiniz. Bu bakımdan, iktidarın aklını başına
alması, fırsat varken gerekli tedbirleri alması gerekir diyorum.
Yüce
heyetinizi saygıyla selamlıyorum. (MHP sıralarından alkışlar) 
BAŞKAN
– Cumhuriyet Halk Partisi grup önerisinin lehinde son konuşmacı Muş
Milletvekili Sayın Ahmet Yıldırım olacak. 
Buyurun
Sayın Yıldırım. (HDP sıralarından alkışlar) 
AHMET
YILDIRIM (Muş) – Teşekkür ederim Sayın Başkan. 
Sayın
Başkan, değerli milletvekilleri; hepinizi saygıyla selamlayarak başlamak
istiyorum. 
Cumhuriyet
Halk Partisinin, adına ne derse desin, Kürt meselesiyle ilgili olarak yaşanan
çözümsüzlüğe dair vermiş olduğu araştırma önergesi üzerine partim adına söz
almış bulunmaktayım. 
Sayın
İnce’nin söylediklerinden, özellikle siyasi iktidarın son on dört yılda Kürt
meselesine ilişkin yaptıkları ve yapmak istedikleri hususlardaki
samimiyetsizliğinin büyük bir bölümüne katılırım. İktidar, Kürt meselesini
çözmek için hiçbir zaman samimi bir proje ortaya koymadı; bunlara katılırım ama
asıl hayret verici olan, Kürt meselesi yüz yıllık bir mesele değil de 2002
yılında açığa çıkmış bir meseleymiş gibi bir tabloyu burada sunmuş olmasını da
hayretle izledim. 
Bir
diğer husus: Yaklaşık olarak beş altı aydır şu kürsüden belli aralıklarla hitap
eden bir milletvekili olarak, zaten ülkeyi kötü yöneten ve kötü mecralara
sürüklemek isteyen bir iktidar var olduğu için hiçbir muhalefet partisine
muhalefet etmeyi doğru bulmadım. Çünkü ölümleri, kanın akmasını, kötülükleri
sıradanlaştırmayı evla görmüş bu siyasi iktidarın var olduğu bir süreçte,
muhalefet partisine muhalefet etmeyi bu ülke atmosferinin çok kaldırabileceği
bir husus olarak görmedim.
Ancak,
gerekçesini okuduğumuzda, özellikle Cumhuriyet Halk Partisinin araştırma
komisyonu kurulması hususundaki önergesinin gerekçesini okuduğumuzda, Kürt
meselesiyle ilgili olarak, sanki yüz yıllık bir mesele değilmiş gibi, sanki bu
mesele PKK’nin silahlı mücadeleyi başlatmasından önce 26 silahlı kalkışma
görmemiş gibi, sanki Şeyh Sait’ten, Ağrı’dan, Dersim’den, Zilan’dan,
Koçgiri’den, 49’lar davasından, 68 kuşağından, 1980 darbesinden 1990’lı yıllara
kadar yaşanan olaylar hiç yaşanmamış gibi, 2002 yılında ilk kez Kürtler kendi hak
arama süreçlerini başlatmışlar gibi bir tablo çizdi. Ama şunu söyleyelim: Yüz
yıllık bu meselenin seksen yılında, biraz müsebbip olarak, biraz çözmeyen
olarak, biraz büyüten olarak Cumhuriyet Halk Partisi vardır. Kendi
sorumluluğunu görmeden, getirip yüz yıllık meseleyi sadece on dört yıla
indirgemek üzerinden bu işi çözmeye kalkışırsak, maalesef ama maalesef bu akan
kanın durdurulmasına hiçbir şekilde hizmet edemeyiz. Kürt meselesinin ve
Kürtlerin bir halk olmaktan kaynaklı kolektif haklarının tesis edilmesini
barışçıl yöntemlerle tesis edemeyiz. 
En
hafif deyimle ifade edeyim: Yirmi yıldır CHP bu sorunu bir şekliyle çözmek
istiyor, çözüm projeksiyonları sunmak istiyor ama nasıl çözeceğini maalesef ama
maalesef bilmeyen bir CHP gerçekliğiyle karşı karşıya olduğumuzu üzülerek ifade
edeyim. CHP’nin hâlâ ara ara SHP’nin 1989 Kürt raporuna atıfta bulunmasını
dinlemekten ve yeni bir çözüm önerisi sunmamış olmasından büyük bir üzüntü
duyduğumu ifade etmek isterim. Zamanın ruhu değişti, 1989 raporunun yazılmış olduğu
dünya, Orta Doğu, bölge ve ülke koşulları değişti. O köprünün altından çok su
aktı, yeni enstrümanlar, yeni siyasi mücadele araçları, yeni aktörler devreye
girdi ama hâlâ 1989 SHP Kürt raporunda kalmış olmayı, biz üzüntüyle izliyoruz. 
Bakın,
özellikle şu gerekçe bölümünde yazılmış olan ve burada, mütemadiyen, CHP
milletvekillerinden Kürt meselesiyle alakalı olarak dinlediğimiz husus şudur:
“Mecliste çözmek istiyoruz.” Amenna; Mecliste veya bir başka yerde çözelim,
yeter ki çözelim ama şunu unutmayalım: Şu yüz yıllık toplumsal yaranın, çözüm
mekânsal gerçekliğinden ziyade, nerede çözüleceğinden ziyade, nasıl
çözüleceğine dair belli projeler sunmuş olması daha önemlidir.
Tamam,
Mecliste çözelim de nasıl çözelim? Örneğin CHP için söylüyorum, Kürt meselesi
söz konusu olduğunda, Anayasa’nın ilk 4 maddesi değişmeyecek. Mütemadiyen
söylüyorsunuz. 
NAMIK
HAVUTÇA (Balıkesir) – Evet, doğru.
AHMET
YILDIRIM (Devamla) - Değişmeyecek. Bizim de ülke sınırlarıyla, bayrağıyla,
marşıyla, başkentiyle ilgili bir sorunumuz yok. Bunu, açık yüreklilikle ve
içtenlikle söylüyorum.
Peki,
ülkenin resmî diliyle, vatandaşlık tanımıyla, ana dilde eğitimiyle ilgili ne
öneriyorsunuz? Örneğin Anayasa 42’yle ilgili, ana dilde eğitimi engelleyen yasa
maddesinin değiştirilmesiyle ilgili ne öneriyorsunuz? Veya bu ülkenin
farklılıklarını, etnik, dinsel, mezhepsel, kültürel çoğulculuğunu, Türklüğe,
Müslümanlığa, Sünniliğe indirgeyen tekçiliğe dair ne düşünüyorsunuz? Anayasa 66
hepimizi Türk kabul ediyor. 
Onur
duyan, gurur duyan bir Türkiye Cumhuriyeti vatandaşıyım ama Allah beni Türk
yaratmadı ya! Türk değilim. Bu -geçen de söyledim- Türklük, Kürtlük, yalnız
başına ne gurur duyulacak ne utanılacak bir şey değildir, fıtrattan gelen bir
özelliğimizdir. 
Anayasa
42, Anayasa 66, ana dilde eğitim, resmî dil. Hatta, resmî dil de çok önemli
değil. Ama herkesin Türklüğe, Türkçeye, şuna, ana dilde eğitimin Türkçeye
indirgenmesi, onun dışındakilerin, azınlıklara bile tanınmış hakların bu
ülkenin kurucu unsurlarından olan Kürtlere tanınmamasıyla ilgili ne
düşünüyoruz? Mecliste çözelim tabii ki ama nasıl çözelim? Ya değilse esaslı bir
çözüm projeksiyonu sunalım da Oslo’da mı, Berlin’de mi, Washington’da mı,
Moskova’da mı, Tokyo’da mı, Habur’da mı, İstanbul’da mı, Ankara’da mı,
Diyarbakır’da mı çözüldüğünün, nasıl, nerede çözüldüğünün çok büyük bir önemi
yoktur, yeter ki kan akmasın. Bu ülke insanları ve bu ülkenin toprakları kana
doydu ve önerilen, çözümsüzlüğe tekabül eden her şey daha fazla kanın akmasına,
maalesef ama maalesef, daha fazla gençlerimizin toprağa düşmesine hizmet
etmekten öte bir öneri göremiyoruz. 
Dünya
deneyimleri şunu önümüze koymuştur: Bakın, 2 ilkokul çocuğu bile kavga etse,
aralarına kan değil, bir yumruk bile karışsa onları barıştırmak isteyen
öğretmen 2 tarafın rızası ve muhataplığıyla çözer o işi. 2 aile kavga etsin, 2
aile arasındaki kavgada bile 2 ailenin rızası ve muhataplığı aranır, ya değilse
o iş çözülmez. Yüz yıl işin içine kan karışmış, hâlâ tek taraflı olarak, teklik
üzerinden… Maalesef ama maalesef, zaten bunu yapan bir iktidar var. Bakın,
kötülükleri sıradanlaştıran, beş altı aydır kanı kutsayan, ölümü kutsayan, bunu
sıradanlaştıran bir iktidar var zaten; bunun için ana muhalefet partisinin daha
fazla itmesine, öncü olmasına, ardıl olmasına gerek yok. 
Bir
diğer husus, bakın, siyasi iktidar, çözüm sürecini gerçekten yüz yıllık bir
toplumsal meselenin çözülmesi olarak ele almadı, iki buçuk yıllık süreci böyle
işletmedi; başkanlığa, vesayete giden yolda bir ayak bağı olarak gördü, çözüp
atmak istedi. Onun için tıkandı, çözüm süreci kötü değildi, samimiyet sorunu
vardı, kötü olan oydu, o. Yüz yıllık bir sorunu çözmek üzerinden adım atma ve
ilerletme gibi bir durum yoktu, ya değilse sorun o değildi. 
Son
olarak şunu söyleyeyim: Bakın, kanlı, ölümlü, şahin politikaların uygulandığı
bir iktidar var. Bunun için ana muhalefet partisinin daha fazla iktidarın
yaptığından daha fazlasını istemesine gerek yok, bu kadar iktidar
politikalarının peşine takılmasına gerek yok. Geçen hafta Sayın Altay burada,
şu kürsüden söyledi işte. Evet, dokunulmazlıkların kaldırılmasıyla ilgili
teklifin ahlaksız olduğunu söyledi. İnanın, hiçbir gencimizin ölmediği, kanın
akmadığı o süreç zinhar bu kadar ahlaksız bir süreç değildi. Ahlaksız olan bu,
bu. 
Ya
değilse, şunu söyleyeyim: Kendileri ifade ediyorlar, Genel Başkanınız ifade
etti; “İnanmıyoruz ama HDP’yle yan yana görünmemek adına inanmadığımız bir şeye
onay vereceğiz.” Bu, gündeminizin sizler tarafından değil, siyasi iktidar
tarafından belirlendiğinin ve onun peşine takıldığınızın bir göstergesidir. İktidarın
hassasiyetleri üzerinden bir pozisyon alınmaz. Bu, ana muhalefet partisini
edilgen hâle getirir. Etken olmalıdır. Ve bu kadar edilgen bir pozisyon
içerisinde, sonuç olarak şunu söylemek isterim ki, oraya sürülen asker, polis,
özel harekâtçıların ne için öldüğünü, duygu dünyalarının ne olduğunu ben
bilemem ama Sayın İnce ifade ettiği için, oraya onları sürenlerin niyeti, vatan
savunması için değil, saray savunması içindir. 
En
nihayetinde, bu gençlerimiz vatan için değil, saray için ölmektedirler diyorum,
bütün Genel Kurulu saygıyla selamlıyorum. (HDP sıralarından alkışlar) 
BAŞKAN
– Teşekkür ederim.
Sayın
Altay, sizi dinliyorum.
MEHMET
NACİ BOSTANCI (Amasya) – Sayın Başkan…
BAŞKAN
– Önce Sayın Altay elini kaldırdı.
Buyurun.
ENGİN
ALTAY (İstanbul) – Sayın hatip konuşmasında Türkiye’de otuz yıldır devam eden
Kürt sorunuyla ilgili Cumhuriyet Halk Partisinin çözümsüzlükten başka bir şey
önermediğinden bahisle grubumuza açık bir sataşmada bulunmuştur. Söz talep
ediyorum.
BAŞKAN
– Buyurun, iki dakika.
VIII.- SATAŞMALARA İLİŞKİN KONUŞMALAR
(Devam)
2.- İstanbul Milletvekili Engin Altay’ın,
Muş Milletvekili Ahmet Yıldırım’ın CHP grup önerisi üzerinde yaptığı konuşması
sırasında Cumhuriyet Halk Partisine sataşması nedeniyle konuşması
ENGİN
ALTAY (İstanbul) – Teşekkür ederim.
Sayın
Başkan, sayın milletvekilleri; Genel Kurulu saygıyla selamlıyorum.
Sayın
Milletvekilim, aylardır buradayız. Ya biz konuşurken siz kulağınızı tıkadınız
ya da duymazdan geldiniz. İddiayla ve ısrarla söylüyorum: Bu Parlamentoda Kürt
sorununun çözümüne yönelik olarak Cumhuriyet Halk Partisinden daha tutarlı bir
politika izleyen başka parti yoktur.
Ana
dilde eğitim: Ana dilin eğitimini sizden önce biz söyledik. “Diğer kısmı
pedagoglara ait.” dedik, hâlâ aynı noktadayız. 
Türkiye’de
Kürt sorunu şu üç saik varken çözülmez: Yaşam tarzı üzerinden siyaset
yapılırken, etnik aidiyet üzerinden siyaset yapılırken, inanç aidiyeti
üzerinden siyaset yapılırken Kürt sorunu çözülmez. Kürt sorunu şöyle de
çözülmez: Dağda, bayırda, adada çözülmez; Kürt sorunu bu Parlamentoda çözülür.
(CHP sıralarından alkışlar) Çözüm için defaatle söyledim, bir kere daha
söyleyeyim: Oslo’daki, İmralı’daki ve Dolmabahçe’deki tutanakların Türkiye
Büyük Millet Meclisinde en azından bir kapalı oturumda açıklanması gerekir
dedim. 
Anayasa’nın
ilk 4 maddesinin Kürt sorununa engel teşkil ettiğine inanmıyorum. Sizin Kürt
olmanız niye suç olsun? Benim Gürcü kökenli bir Türkiye Cumhuriyeti vatandaşı
olmam, Türk vatandaşı olmam ne kadar şerefse sizin de bir Kürt evladı olmanız o
kadar şereftir, bununla gurur duyun, bunda bir engel yok. (CHP sıralarından
alkışlar) Cumhuriyet Halk Partisi 89’u, 91’i hazırladığında dönemin parti
yetkilileri yargılandılar. Ve size hatırlatmak isterim, 2002’de açılan yeni
AKP’li dönemde de bu kürsüde “Bu ülkenin bir Kürt sorunu vardır.” diyen ilk
siyasetçi benim. Benim görüşlerim partimi de bağlar.
Bununla
beraber, millet kavramı, Türklük kavramı, bunlara da takılmayın. Bu işi bir
portakal gibi düşünün. Portakalın içindeki dilimleri Kürt, Türk, Arap, Boşnak,
Çerkez, Gürcü, Laz diye düşünün; portakalın kabuğunu da hiçbir etnik aidiyet
tanımlama içermeyen bir Türk milleti tanımı diye düşünün, gerisini bu Mecliste
hep beraber çözeriz.
Saygılar
sunarım. (CHP sıralarından alkışlar)
BAŞKAN
– Teşekkür ederim.
AHMET
YILDIRIM (Muş) – Sayın Başkan…
MEHMET
NACİ BOSTANCI (Amasya) – Sayın Başkan…
BAŞKAN
– Sayın Bostancı…
MEHMET
NACİ BOSTANCI (Amasya) – Sayın Yıldırım konuşmasının sonunda “Yapılan iş vatan
savunması değil, saray savunmasıdır.” diyerek terörist saldırganlığa karşı ülke
savunması için verilen mücadeleyi hem tahkir etmiştir hem de bu mücadelenin
asli unsuru olan grubumuza yönelik bir sataşmada bulunmuştur. 69’a göre söz
talep ediyorum. 
BAŞKAN
– Buyurun. (AK PARTİ sıralarından alkışlar)
İki
dakika süre veriyorum.
KAMİL
AYDIN (Erzurum) – Bir tek oraya mı itirazın ettin ya, helal olsun sana.
3.- Amasya Milletvekili Mehmet Naci
Bostancı’nın, Muş Milletvekili Ahmet Yıldırım’ın CHP grup önerisi üzerinde
yaptığı konuşması sırasında Adalet ve Kalkınma Partisine sataşması nedeniyle
konuşması
MEHMET
NACİ BOSTANCI (Amasya) – Sayın Başkan, değerli arkadaşlar; hiçbir devlet,
hiçbir iktidar kendi ülkesinde çatışma olsun, insanlar hayatını kaybetsin
istemez, bunu temenni etmez, bunun için uğraşmaz ama dünyada her devlet, her
iktidar ülkesine yönelik bir saldırganlık olursa buna karşı mücadele etme
görevi ve sorumluluğuyla davranır, bu onun ahlaki görevidir. Türkiye’nin
yaptığı budur. Bugün, Türkiye'nin bazı kasabalarında, şehirlerinde “öz yönetim”
adı altında fiilî bir durum yaratmak amacıyla bir terörist saldırganlık ortaya
çıkmıştır. Buna karşı, Türkiye Cumhuriyeti devleti ve onun bugünkü sorumlusu
olan AK PARTİ iktidarı, bugün ondan sorumlu olan iktidar bu görevi yerine
getirmek mecburiyetindedir, yaptığımız budur. 
Sayın
Yıldırım saraydan bahsediyor “Vatan değil saray savunması…” Sayın Yıldırım’ın
“saray” diyerek kendi aklınca bir parça rencide etmeye çalıştığı o yerde oturan
insan milletin iradesiyle seçilmiş birisidir, vatan savunmasından da
sorumludur, tıpkı AK PARTİ iktidarı gibi, tıpkı CHP gibi, tıpkı MHP gibi.
Aslında, siz de sorumlusunuz, sizin de göreviniz. Eğer bu ülkeye yönelik bir
terörist saldırganlık varsa buna karşı bu ülkenin direniş ruhunu temsil eden
moralite adına pozitif bir şekilde konuşmak, elbette sizin de göreviniz ama
Sayın Yıldırım, burada, kanaatimce bir propaganda diliyle vatan savunmasını
yapan insanların moralitelerine halel getirmek kastıyla konuşmuştur. Niçin
böyle yaptığını kendisi iyi biliyor. 
Saygılarımla.
(AK PARTİ sıralarından alkışlar) 
AHMET
YILDIRIM (Muş) – Sayın Başkan… 
BAŞKAN
– Sayın Yıldırım…
AHMET
YILDIRIM (Muş) – Sayın Başkan, her iki grup başkan vekili de sataştılar. 
Sayın
Altay “Ya burada değildiniz ya kulaklarınızı kapatmıştınız.” demek suretiyle
sataştılar. 
ENGİN
ALTAY (İstanbul) – Evet, dedim. 
AHMET
YILDIRIM (Muş) – Sayın Bostancı da benim söylemediğim bir hususu…
BAŞKAN
– Buyurun. 
İki
dakika. 
AHMET
YILDIRIM (Muş) – İki dakika… 
BAŞKAN
– Öyle. 
AHMET
YILDIRIM (Muş) – Hayır, iki ayrı sataşma Sayın Başkan. 
İDRİS
BALUKEN (Diyarbakır) – İki ayrı sataşma, dört dakika Sayın Başkan. 
BAŞKAN
– Öyle yapamam. Şu anda… 
Bir
dakika arkadaşlar. Öyle dört dakika veremem, anlayışlı davranın siz de.
Söylerken ayrı ayrı söyleseydiniz. 
İki
dakika… Lütfen... 
4.- Muş Milletvekili Ahmet Yıldırım’ın,
İstanbul Milletvekili Engin Altay ile Amasya Milletvekili Mehmet Naci
Bostancı’nın sataşma nedeniyle yaptıkları konuşmaları sırasında şahsına
sataşmaları nedeniyle konuşması
AHMET
YILDIRIM (Muş) – Sayın Altay, şunu söyleyeyim: Sözün geçtiği artık somut adımların
bütün Türkiye halkları tarafından beklendiği bir süreci yaşıyoruz. 
Ana
dilde eğitimi istediğinize dair yazılı bir belge gösterin. 
ENGİN
ALTAY (İstanbul) – Ya “İstedim.” demedim ki “Ana dilin eğitimi” dedim, ana
dilin. 
AHMET
YILDIRIM (Devamla) – O zaman siz de Türkçeyi eğitimle öğrenin. Niye ananızdan
öğreniyorsunuz? Ben ana dilde eğitim diyorum. 
Bir
diğer husus: Bakın, şunu söyleyeyim: Hani, bu canı, bedeni toprağa düşen
gençler için önceki grup başkan vekiliniz buradan konuşurken söyledi, vatan
için öldüklerini söyledi. Kendileri o duygular, düşüncelerle o bölgeye gitmiş
olabilirler ama asla niyetin o olmadığını söyleyeyim. Ve tamamını kapsamasa
bile kahir ekseriyetinin o bölgedeki uygulamalarını sizin hatipler de geldi
burada ifade ettiler, çıplak bedenleri ifade ettiler, cansız bedenlere
işkencelerin fotoğraflarını gösterdiler vekilleriniz.
Peki,
bakın, onun üzerinden bizim dokunulmazlıklarımıza yönelimi inanmadığınız hâlde,
ahlaksız bulduğunuz hâlde getirip burada onaylayacağınızı söyleyeceksiniz. Ama
şu son beş, altı ayda yaşanan olayların müsebbipleri olan ve suça günaha
bulaşmış olan asker ve polisleri koruyacak, onlara dokunulmazlık getirecek olan
yasa da haftaya buraya geliyor.
ALİ
İHSAN YAVUZ (Sakarya ) – Suça günaha siz bulaştınız, siz.
AHMET
YILDIRIM (Devamla) – Bakın, bizim dokunulmazlıklarımızı kaldırmaya “evet”
diyeceksiniz ama asıl suç, günah, rüşvet, yolsuzluğa bulaşmış olanları ise
bundan azade kılan teklifi bu şekliyle kabul edeceksiniz. Ya değilse, Sayın
Bostancı, söyledikleriniz sizin duygu dünyanız. Zaten burada Sayın
Cumhurbaşkanına, onun mekânı olan saraya dönük ne söylense gelip buradan bir
şey söylüyorsunuz ki maalesef inandırıcılığınız kalmadı artık.
Saygıyla
selamlıyorum. (HDP sıralarından alkışlar)
BAŞKAN
- Teşekkür ederim.
ERKAN
AKÇAY (Manisa) – Sayın Başkan…
İDRİS
BALUKEN (Diyarbakır) – Sayın Başkan…
ENGİN
ALTAY (İstanbul) – Sayın Başkan…
BAŞKAN
– Sayın Altay, söz vereceğim size.
Sayın
Akçay, buyurun.
V.- AÇIKLAMALAR (Devam)
22.- Manisa Milletvekili Erkan Akçay’ın,
Türkiye Cumhuriyeti’ne vatandaşlık bağıyla bağlı olan herkesin Türk olduğuna,
millet tanımının etnisiteyle yapılamayacağına ilişkin açıklaması
ERKAN
AKÇAY (Manisa) – Teşekkür ederim Sayın Başkan.
Şimdi,
tartışmaları dikkatle izledim. Buradaki konuşmalarda bir “saray” kelimesi
geçince Sayın Bostancı sataşmadan söz aldı. Demek ki, “saray” kelimesi geçmese
Sayın Bostancı söz alıp kürsüde görüşlerini belirten sayın konuşmacıların
konuşmalarına ilişkin bir cevap verme gereği duymayacak.
MEHMET
NACİ BOSTANCI (Amasya) – “Vatan ve saray” dedim.
ERKAN
AKÇAY (Manisa) – Benim önemli gördüğüm bir-iki hususu, kendi düşüncelerimizi
ifade bakımından birkaç cümleyle dile getirmek istiyorum.
Şimdi,
Anayasa'nın 66’ncı maddesi son derece açık ve “Türk Devleti’ne vatandaşlık
bağıyla bağlı olan herkes Türk’tür.” diyor. Yani bir vatandaşlığa, herhangi bir
etnisite veya ırka tanım yok. Ayrıca, tekrar hatırlatıyorum, herkes, Sayın
Bakan da, sizler de…
(Mikrofon
otomatik cihaz tarafından kapatıldı) 
BAŞKAN
– Bir dakika daha vereyim, lütfen toparlayın.
ERKAN
AKÇAY (Devamla) – Lütfen, ben sabah da almamıştım söz.
…nüfus
cüzdanlarımızı tekrar bir inceleme ihtiyacı duyalım ve yarım dakika incelemede
göreceğiz ki hiçbir etnisiteye vesaireye bir vurgu yok. Bizim bu nüfus
cüzdanıyla gurur duymamız lazım. Eğer şu nüfus cüzdanında birleşemeyeceksek
vatandaşlar olarak, bu ülkenin değerli varlıkları olarak, nerede birleşeceğiz?
Dolayısıyla, bir millet gerçeği vardır, o milletin adı da Türk milletidir ve bu
ırk, etnisite demek değildir. “Millet” tanımını sadece etnisiteyle de
yapamazsınız, bunun yüz yıllar, bin yıllar süren birtakım unsurları söz
konusudur. “Anadolu halkları”, “Türkiye halkları”; peki, “Almanya halkları” mı
diyeceğiz? Almanya da, Fransa da veya başka ülkeler de Çin de… 57 etnik gruptan
oluşan bir ülkenin adını elbette o sürecin iradesi ortaya koyar. 
(Mikrofon
otomatik cihaz tarafından kapatıldı)
ERKAN
AKÇAY (Devamla) – Ülkemizin adı Türkiye’dir, devletimizin adı Türkiye
Cumhuriyeti’dir ve milletimizin adı da etnik kökeni, ırki aidiyeti, inancı,
mezhebi, meşrebi ne olursa olsun biz bunları Türk milleti kavramı içerisinde
bir millet gerçeği, sosyolojik bir vakıa olarak işin hukuki boyutu, siyasi
boyutu olduğu gibi bir de sosyal boyutunu da dikkate alarak birliğimizi,
beraberliğimizi zedelemeden bu millet gerçeğini de dikkate alarak bu
düşüncelerde bulunmakta fayda var diyorum.
Teşekkür
ediyorum.
BAŞKAN
– Teşekkür ederim.
Sayın
Altay, sizi dinliyorum.
ENGİN
ALTAY (İstanbul) – Sayın hatip konuşmasında Cumhuriyet Halk Partisinin bir
ahlaksız teklife “evet” diyeceğini belirttiğimi söyleyerek…
AHMET
YILDIRIM (Muş) – Hayır, siz söylediniz.
ENGİN
ALTAY (İstanbul) - …bizi itham etmiştir; cevap vermek istiyorum.
BAŞKAN
– Buyurun.
İki
dakika…
VIII.- SATAŞMALARA İLİŞKİN KONUŞMALAR
(Devam)
5.- İstanbul Milletvekili Engin Altay’ın,
Muş Milletvekili Ahmet Yıldırım’ın sataşma nedeniyle yaptığı konuşması
sırasında Cumhuriyet Halk Partisine sataşması nedeniyle konuşması
ENGİN
ALTAY (İstanbul) – Teşekkür ederim.
Sayın
Yıldırım, tane tane anlatacağım. Yüz defa söyledik, bin defa daha söyleriz;
sadece Sayın Yıldırım’a değil, sayın Genel Kurula. Kürt sorununu çözmenin
yolunu da söyledik, uygulamalarımızı da yaptık. 27 ayrı kanun teklifi getirdik
bu Meclise, maalesef, iktidar partisinin sayısal çoğunluğuyla hiçbir tanesi
Genel Kurula gelmedi. 
Üç
aşamalı bir plan önerdik: “Türkiye Büyük Millet Meclisinde bütün siyasi
partilerin eşit temsil edileceği bir uzlaşma, toplumsal barış ve mutabakat
komisyonu kuralım.” dedik, arkasındayız. 
“Bununla
eş zamanlı, dışarıda, ama siyasi partilerin belirleyeceği -ister akil adamlar
deyin adına, ne derseniz deyin- bir ortak akıl heyeti kuralım.” dedik. Sayın
Yıldırım, dinliyor musunuz?
AHMET
YILDIRIM (Muş) – Evet. 
ENGİN
ALTAY (Devamla) – Eş zamanlı olarak.
“Bu
iki komisyon çalışmaya başladıktan sonra, gene Mecliste bir gerçekleri
araştırma komisyonu kuralım ve bu üç komisyonun eş güdüm içinde çalışmasıyla,
Parlamentodaki güç ve iş birliğiyle, eğer niyet varsa, eğer mesele bu Kürt
sorunundan, bu akan kandan beslenmek değilse, bu sorun çözülür.” dedik. 
Altını
çiziyorum, biz Cumhuriyet Halk Partisi olarak, siyasi ikbalimizi bir damla
şehit kanına, sivil vatandaş kanına feda etmeye hazırız kardeşim. Var mısınız?
Var mısınız? (CHP sıralarından alkışlar)
Aylardır
şu Meclisi taziye çadırına çevirdiniz, “Efendim, bugün şu kadar şehit oldu,
milletimizin başı sağ olsun.” Bunlar çözüm değil. Bu millet bu Meclisten çözüm
bekliyor, çözümün tek yolu da budur. Başka bir yol varsa, gelsin biri burada
söylesin. 
Şu
da çözüm değil: Bir zaman “Sayın Öcalan” deyip, sonra da “terörist başı” demek
de çözüm değil. Bu strateji Türkiye'de her gün onlarca insanın kanının akmasına
sebep olmuştur.
Dokunulmazlıklara
gelince, 2002’den beri bir ilkesel tavrımız var, bunun arkasındayız; bu teklif
yetersizdir, etik değildir. 
(Mikrofon
otomatik cihaz tarafından kapatıldı) 
İDRİS
BALUKEN (Diyarbakır) – Sizin teklifiniz değil ki!
ENGİN
ALTAY (Devamla) – Alternatif teklifimizi sunduk. 
MEHMET
METİNER (İstanbul) – Etik olmayan teklifi nasıl destekliyorsunuz?
İDRİS
BALUKEN (Diyarbakır) – Kendi teklifinizi getirin.
MAHMUT
TOĞRUL (Gaziantep) – Siz kendi teklifinizin peşine düşün.
ENGİN
ALTAY (Devamla) – Komisyonda da üyelerimiz gerekli düzeltmeleri yapacak. 
Biz
şunu söylüyoruz: Devleti böleni de yargılayalım, soyanı da yargılayalım
diyoruz. Başbakanın da, bakanların da dokunulmazlığını kaldırmak, edep, ahlak,
adap bunu gerektirir diyorum. 
Saygılar
sunuyorum. (CHP sıralarından alkışlar)
BAŞKAN
– Teşekkür ederim. 
MEHMET
METİNER (İstanbul) – Hem “Etik değil.” hem “Destekliyoruz.” Bravo vallahi!
İDRİS
BALUKEN (Diyarbakır) – Sayın Başkan…
BAŞKAN
– Sayın Baluken, sizi de dinleyelim.
İDRİS
BALUKEN (Diyarbakır) – Sayın Bostancı konuşması sırasında grubumuza da dönerek
“Aslında HDP’nin de vatan savunmasıyla ilgili kaygısı olması gerekir ama…”
demek suretiyle açık sataşmada bulunmuştur.
BAŞKAN
– Buyurun, iki dakika.
NURETTİN
YAŞAR (Malatya) – Sayın Baluken, İngilizce konuşun İngilizce! İngilizce
konuşursanız daha iyi anlarız!
6.- Diyarbakır Milletvekili İdris
Baluken’in, Amasya Milletvekili Mehmet Naci Bostancı’nın sataşma nedeniyle
yaptığı konuşması sırasında Halkların Demokratik Partisine sataşması nedeniyle
konuşması
İDRİS
BALUKEN (Diyarbakır) – Teşekkür ederim.
Sayın
Başkan, değerli milletvekilleri; şimdi, vatan savunmasının nasıl sağlandığını
uzun uzun anlatacak bir süreye sahip değiliz. Biz başından beri, vatan
savunmasının, içeride kanın gövdeyi götürdüğü bir savaşla, dışarıda haddimiz ve
hakkımız olmayan savaşların fiilî bir tarafı olmakla sağlanamayacağını
defalarca söyledik. Demokrasiyi, özgürlükleri, barışı önceleyen politikalardan
geçen birtakım yaklaşımlarla ancak vatan savunmasının güvence altına
alınabileceğini defalarca bu kürsüden ifade ettik. İçeride savaşa karar veren
sizsiniz, Suriye başta olmak üzere Orta Doğu’da tüm savaşlara bu ülkenin
burnunu sokan sizsiniz, sonra da bütün bunlar yaşanmamış gibi gelip burada bir
siyasi partiyi hedef göstermeye çalışan da sizsiniz. 
Bakın,
ben iki gün önce burada açık, somut bir örnek söyledim, Musul
Başkonsolosluğunun durumu nedir? “Vatan, millet, Sakarya.” demekte, “Yerli ve
milliyiz.” demekte, bu edebiyatı yapmakta naifsiniz. Ne yaptınız peki? Bu
edebiyatı yapanlar Musul Başkonsolosluğunu önce IŞİD’e terk edip sonra
koalisyon uçaklarının bombalarına hedef yaptırmadılar mı? Şu anda orada yeller
esmiyor mu? Bu mudur sizin vatan savunması anlayışınız? Buysa buna karşı
çıkmaya devam ederiz. Yani “saray savaşı” diyoruz, karşı çıkıyorsunuz. E, biz
-ben o sürecin içerisinde bulunan bir milletvekili olarak- barışa bir hafta
mesafeye yaklaşmışken Başkanlık hesabıyla bu savaş girdabının içine
sürüklenmişiz. 
Tabii
ki saray savaşı diyeceğiz. Sizin çocuklarınız Singapur’da kumarhanelerde
gezerken, aynı şekilde çıkıp insanların çocuklarına “Gidin şehit olun.” çağrısı
yaparsanız tabii ki buna iktidar savaşı diyeceğiz. O nedenle, burada kendi
politikalarınızı sorgulamak yerine HDP’yi hedefe koymanızı asla kabul etmedik,
bundan sonra da etmeyeceğiz.
Hepinizi
saygıyla selamlarım. (HDP sıralarından alkışlar) 
BAŞKAN
– Teşekkür ederim. 
VII.- ÖNERİLER (Devam)
A) Siyasi Parti Grubu Önerileri (Devam)
3.- CHP Grubunun, Yalova Milletvekili
Muharrem İnce ve arkadaşları tarafından, ülkemizde yaşanan terör olaylarının
bütün yönleriyle araştırılması amacıyla 19/4/2016 tarihinde Türkiye Büyük
Millet Meclisi Başkanlığına verilmiş olan Meclis araştırması önergesinin, Genel
Kurulun 20 Nisan 2016 Çarşamba günkü birleşiminde sunuşlarda okunmasına ve ön
görüşmelerinin aynı tarihli birleşiminde yapılmasına ilişkin önerisi (Devam)
BAŞKAN
– Şimdi, Cumhuriyet Halk Partisi Grubu önerisinin aleyhinde son konuşmacı
olarak kürsüye İstanbul Milletvekili Sayın Aziz Babuşcu’yu davet ediyorum.
Buyurun
Sayın Babuşcu. (AK PARTİ sıralarından alkışlar)
AZİZ
BABUŞCU (İstanbul) – Sayın Başkan, çok değerli milletvekilleri; hepinizi saygı
ve sevgiyle selamlıyorum.
Sözlerimin
hemen başında… Sayın Muharrem İnce zannediyorum şu anda Genel Kurulda yok.
BÜLENT
TURAN (Çanakkale) – Altı ayda bir geliyor.
AZİZ
BABUŞCU (Devamla) – Bu, aslında, Meclis araştırması talebinde Cumhuriyet Halk
Partisinin samimiyet yaklaşımını da ortaya koyan bir tavır, onu söyleyeyim bir
kere. (AK PARTİ sıralarından alkışlar)
Ama,
ben Sayın İnce uzun bir aradan sonra Meclise geldiği için, öncelikle, geçen ay
kaybettiği babası Şerif İnce dolayısıyla rahmet ve başsağlığı diliyorum. Hoş
geldi ama boş geldi, onu da özellikle ifade etmek istiyorum. Çünkü, verilen
araştırma önergesinin içeriğine baktığımızda bu boş gelmişliği çok net bir
şekilde görmek mümkün. 
Bir
şey daha ifade etmek istiyorum Sayın İnce’yle ilgili olarak. Cumhuriyet Halk
Partisinin zaman zaman göstermelik olarak doğu ve güneydoğuya yaptığı
ziyaretlerden bir benzerini 12 Nisanda Sayın İnce gerçekleştirdiğinde bir cümle
kullanmış. Çok yadırgadığım için onu da burada ifade etmek isterim. Sayın İnce
demiş ki: “AK PARTİ’lileri günahım kadar sevmem.” Doğrudur, Sayın İnce, biz
günahımızı sevmeyiz ama yaratılan her canlıyı Yaradan’dan dolayı severiz
Muharrem İnce olsa bile, onu da ifade edeyim. (AK PARTİ sıralarından alkışlar)
Değerli
arkadaşlar, elbette, bir araştırma önergesi verildi. Bu çok doğal bir şey;
verilebilir, haklarıdır. Bunu saygıyla karşılarız. Ancak, bizim de CHP’ye
söyleyeceklerimiz var ve benim söyleyeceklerim, burada ifade edildiği gibi,
çözümün nasılına değil, meseleye yaklaşış biçimine, yönteme dair olacaktır.
Düşüncelerimiz ne türden olursa olsun, bir ülkede ya da bir toplumda hepimizin
ortak paydası, olması gereken değerler vardır ve bu değerler vatan gibi, bayrak
gibi, milletin birliği gibi, kardeşliğimiz gibi çok önemli değerlerdir. Bu
ortak paydalar ki an gelir bütün farklı düşünceleri sadece bir teferruattan
ibaret kalıp insanları ortak paydalar etrafında kenetler, bir ve beraber kılar
ve kılmalıdır da. 
Terörle
mücadelenin sadece bu ülkede iş başında olan Hükûmetin değil o ülkede yaşayan,
o bayrağın altında yaşayan herkesin, hepimizin ortak meselesi olduğunu da
özellikle ifade etmek istiyorum. Çünkü terörle mücadele her ülke için millî bir
davadır. Bu mücadelede siyasi kaygılar düşünülmez, bu mücadelede oy kaybı
hesabı yapılmaz, bu mücadelede siyasi rekabet de düşünülmez. Bu nedenle de her
siyasi partiye düşen en önemli ve öncelikli görev en başta teröre karşı ilkeli
ve ahlaki bir duruş ortaya koyması, bunu yansıtmasıdır. Teröre sadece karşı
çıkılır, teröre mazeret üretilmez mesela. Peki, biz “CHP bugüne kadar
Türkiye'nin terörle mücadelesinde nasıl bir tutum içerisinde olmuştur?” diye
bir soru sorduğumuzda, gayet net söylüyorum, maalesef buraya kadar
söylediklerimin tam tersi bir tutum içerisinde olagelmiştir. Terörün siyasi
sonuçlar doğurmasını ve bunun da AK PARTİ’yi zayıflatıp CHP’ye oy sağlayacağını
düşünen bir fırsatçılık ve ilkesizlik içinde. Buna dair aslında çok fazla
örnekler de verebilirim.
Mesela
bugün aynı anlamda bir araştırma önergesi verildiği için onu ifade ederek
başlamak istiyorum. Aslında 2013 yılı Martında Sayın Sezgin Tanrıkulu’nun da
içinde bulunduğu Cumhuriyet Halk Partisi benzer bir öneri vermiş. AK PARTİ
olarak biz de aynı anlamda bir öneri verdik ve ikisinin birleştirilerek
komisyonun oluşturulması, o da toplumsal barışı bozan olayları araştırma ve
çözüm yollarını bulma amacıyla bir Meclis araştırması önergesiydi. Fakat daha
sonra Cumhuriyet Halk Partisinden önergede imzası olan arkadaşlarımız
imzalarını geri çektiler ve bu imzaların geri çekildiği günkü Meclis
tutanaklarında Sayın İnce aynen şunları söylemiştir: “Ya, istemiyoruz kardeşim.
Ya, zorla mı sokacaksın adamı oraya? Seninle beraber olmak istemiyorum,
istemiyorum seninle beraber olmak. Hayret bir şey yahu! Bu ne yüzsüzlüktür, bu
ne yüzsüzlüktür yahu! (CHP sıralarından alkışlar) İstemiyoruz sizinle beraber
olmak.” 
Şimdi,
Cumhuriyet Halk Partisinin, terörle mücadele konusunda bir Meclis araştırma
önergesinden -üstelik partilerin beraber ittifak ettiği bir konudaki tavrı-
sırf AK PARTİ’yle yan yana olmamak ve görünmek istememek gerekçesiyle
imzalarını geri çeken arkadaşların bu önergedeki samimiyetlerini de ben
Meclisin ve milletimizin takdirine bırakıyorum. 
Terörü
konuşurken HDP’lilere, doğrusu, bir sözüm yok. Onlar zaten Kandil’in vesayeti
altında, kendi ışıklarını yitirmiş ve Kandil’in emrinde bir konumu muhafaza
ediyorlar, açıkça PKK terörüne destek oluyorlar. İlginç ve acı olan, CHP’nin de
HDP ekseninde bir yere gelmiş olmasıdır. İçinden geçtiğimiz sürece CHP’nin
HDP’yle kol kola götürdüğünü bütün millet gördü. Hatta, hatırlayalım “Her
CHP’li aileden bir kişi HDP’ye oy versin de HDP barajı geçsin, AK PARTİ
iktidardan insin.” çağrıları yaptınız. 
SERKAN
TOPAL (Hatay) – Öyle bir şey yok, koca bir yalan bu! 
AZİZ
BABUŞCU (Devamla) – 7 Haziran sonrası havaalanında “AK PARTİ’yi birlikte nasıl
salladık ama.” diye HDP yöneticileriyle çak yapanlar sizin
milletvekillerinizdi. 
BÜLENT
TURAN (Çanakkale) – Çanakkale’de pilav dağıttılar barajı geçti diye. 
AZİZ
BABUŞCU (Devamla) – PYD ve YPG’ye topraklarını savunuyorlar diye siz sahip
çıktınız. Genel Başkanınız “PYD, terör örgütü.” bile diyemiyor. Gerekçesi de
gerçekten hem komik hem de trajik: “Efendim, YPG ‘Biz terör örgütü değiliz.’
diye net bir açıklama yapıyorsa biz bu açıklamaya önem veririz.” diyor Sayın
Kılıçdaroğlu. Bu nasıl bir mantık, nasıl bir düşüncedir ki ne zamandan beri
terör örgütünün beyanı onları tanımamamız anlamına gelebiliyor? 
Yine,
aynı Genel Başkanınız hendek kazanlara “arkadaşlar” diye hitap ederek
konuşmuştu. 
SERKAN
TOPAL (Hatay) - Hendekler kazılırken siz neredeydiniz?
AZİZ
BABUŞCU (Devamla) - Askerimiz, polisimiz kanı, canı pahasına terörle mücadele
ederken Kandil diliyle konuşup Kürt katliamından söz eden, Türkiye İran’la bir
savaşa girse İran ordusunda yer alacağını söyleyenler de sizin milletvekilleriniz
yine. Başbakanımız da defalarca gayet net bir şekilde dile getirdi: “CHP,
teröre karşı millî duruş sergileyemiyor. CHP, HDP çizgisine kaymış durumdadır.”
Değerli
milletvekilleri, belki CHP Kandil’in “Biz artık devlet değil, AK PARTİ’yle
savaşıyoruz. AK PARTİ’ye karşı olan herkes bize destek versin.” söyleminden
fazlasıyla heyecana kapılmış olabilir. Oysa, CHP’ye yakışan AK PARTİ’ye muhalif
olmaktı, Türkiye'ye muhalif olmak değil. (AK PARTİ sıralarından alkışlar) 
Düşünün,
Fransa’da terör olayı meydana geldiğinde “Fransa çocuklarına ağlıyor.” diye
manşet atan bir gazetenin Ankara’da çoğunluğu öğrenci yavrularımızdan oluşan 37
vatandaşımız bombalı saldırıda can verdiğinde attığı şu manşete, “katliam
ülkesi” manşetine, CHP bu zihniyete destek veriyor, sahip çıkıyor. Aynı
zihniyet ülkenin güvenliğini hedef alan habercilik yapıyor, CHP hemen “basın
özgürlüğü” kılıfıyla ona da sahip çıkıyor. CHP, HDP, PKK ve FETO hep birlikte
ortak düşmanı belirlemişler, o da AK PARTİ. Ancak, ne yazık ki mesele AK PARTİ
karşıtlığından çıkıp Türkiye karşıtlığına dönmüş vaziyettedir. 
Değerli
arkadaşlar, elbette ki bu ülkeyi terör karşısında mücadele ederek terörden
arındırmak ve huzur içerisinde, güven içerisinde bir ülke hâline getirmek
sadece AK PARTİ’nin değil, bu Parlamentoda bulunan siyasi partilerin tamamının
sorumluluğudur. Biz bu ülkeyi Çanakkale’de şehit mezarlarında yan yana yatan
Türk’üyle, Kürt’üyle, Laz’ıyla, Çerkez’iyle, Arap’ıyla beraber vatan kıldık.
Geçmişinde Çanakkale olan bir milletin geleceğini hiçbir karanlık oyun, kumpas
ve kirli tuzak karartamaz değerli arkadaşlar. 
Bence
yapılması gereken, CHP’nin yapması gereken -Sayın Kılıçdaroğlu’nun yüklediği
anlamla ifade ediyorum, o hangi anlamı vermişse o anlamla ifade ediyorum-
birilerinin önüne yatarak genel başkan olmuş bir siyasetçinin Türkiye’nin
terörle mücadelesinde AK PARTİ karşıtlığı, Recep Tayyip Erdoğan düşmanlığına
bağlı siyasi ihtirası bir kenara koyup…
(Mikrofon
otomatik cihaz tarafından kapatıldı) 
AZİZ
BABUŞCU (Devamla) - …siyaset etmesi ve bu anlamda kimin önüne yatacağına karar
vermesi lazım diyor, hepinizi saygıyla selamlıyorum. (AK PARTİ sıralarından
alkışlar)
ENGİN
ALTAY (İstanbul) – Sayın Başkan…
İDRİS
BALUKEN (Diyarbakır)- Sayın Başkan…
MUSTAFA
SEZGİN TANRIKULU (İstanbul) – Sayın Başkan…
BAŞKAN
– Sayın Altay…
ENGİN
ALTAY (İstanbul) – Sayın Başkan, sayın hatip partimizi terör örgütüyle
ilişkilendirilmiş göstermek suretiyle ağır bir sataşmada bulunmuştur. 
Sezgin
Tanrıkulu cevap verecek.
BAŞKAN
– Buyurun, iki dakika…
MUSTAFA
SEZGİN TANRIKULU (İstanbul) – Efendim, ayrıca…
ENGİN
ALTAY (İstanbul) – Bir dakika… Sen ayrı söz isteyeceksen ben buna cevap
vereyim, sen ayrı…
MUSTAFA
SEZGİN TANRIKULU (İstanbul) – Benim adımı bizzat zikrederek sayın hatip…
BAŞKAN
– Sayın Tanrıkulu, şimdi Sayın Altay’ı dinliyorum, daha sonra sizin talebinizi
dinleyeceğim.
Buyurun.
VIII.- SATAŞMALARA İLİŞKİN KONUŞMALAR
(Devam)
7.- İstanbul Milletvekili Engin Altay’ın,
İstanbul Milletvekili Aziz Babuşcu’nun CHP grup önerisi üzerinde yaptığı
konuşması sırasında Cumhuriyet Halk Partisine sataşması nedeniyle konuşması
ENGİN
ALTAY (İstanbul) – Sayın Babuşcu’yu arıyorum, orada mısın?
AZİZ
BABUŞCU (İstanbul) – Buradayım.
ENGİN
ALTAY (Devamla) – Hendek kazanlara “Arkadaşlar bu hendek kazmaktan
vazgeçsin.” demek, orada hendeği kazanların da bu ülkenin vatandaşı olduğunun
bilinciyle yapılmış bir şeydir de hendek kazanlara komut verenlere… (AK PARTİ
sıralarından gürültüler) Bir dinleyin, bir dinleyin! 
BAŞKAN
– Sayın milletvekilleri, lütfen…
ENGİN
ALTAY (Devamla) – …hendek kazanlara komut verenlere, hendekleri kazdıranlara
“sayın” demek ayrı bir şeydir. 
“Kürtçe
yasağını biz kaldırdık, bana ‘Serok Ahmet’ derler.” “‘Sayın Öcalan’ demeyi ve
PKK bayrağı açmayı suç olmaktan çıkardık.” “Öcalan bölgenin durumunu daha
sağlıklı yorumluyor.” “Öcalan’ın çok geniş bir prestij alanı var, nadir
insanlardan biri.” ”Öcalan Türkiye’nin önünü açıyor.” “Öcalan’ın mesajları
bizim de düşüncemiz.” “Öcalan’ın olayları okuma kabiliyeti ve tecrübesi var.”
“Abdullah Öcalan dünyanın geleceğini çok iyi okuyor.” 
Bunları
söyleyenlerin hepsi bu partinin mensubu; kimisi bakan kimisi burada
milletvekili. (CHP sıralarından alkışlar)
MEHMET
METİNER (İstanbul) – İsimlerini söyle, isimlerini.
ENGİN
ALTAY (Devamla) – Öcalan seviciliğinizin bu kadar derin boyutlarda olduğunu
millet belki bilmiyor ama…
İDRİS
BALUKEN (Diyarbakır) – Öcalan devredeyken hendek yoktu, çarpıtmayın!
MEHMET
METİNER (İstanbul) – İsimlerini söyle, isimlerini.
ENGİN
ALTAY (Devamla) – İsimlerini de söyleyeyim, olur söyleyeyim.
İDRİS
BALUKEN (Diyarbakır) – Öcalan dış dünyayla bağlantıdayken hiçbir hendek yoktu.
ENGİN
ALTAY (Devamla) – Bu okuduklarım Recep Tayyip Erdoğan, Ahmet Davutoğlu, Bülent
Arınç, Sadullah Ergin, Beşir Atalay, Yalçın Akdoğan, Yasin Aktay, Yiğit Bulut
ve Etyen Mahçupyan’a ait sözler. Atacak mısınız bunları?
BÜLENT
TURAN (Çanakkale) – Twitter’dan evrak getiriyorsunuz!
ENGİN
ALTAY (Devamla) - Evrak değil, bunların hepsi bu adamların ağzından çıktı. Bir
yüzünüz olsun, pişkinliğin bu kadarına sadece “pes” denir! 
Cumhuriyet
Halk Partisi, sizin gibi Kürt sorununda yeri geldi mi Öcalan’a “sayın” diyerek,
yeri geldi mi “teröristbaşı” diyerek beslenen bir parti değildir. Bugün
Türkiye’de akan bu kanların tümünde bu Hükûmetin sorumluluğu vardır. Gelin,
burada bunun hesabını verin; ondan sonra, çıkın bu kürsüye Cumhuriyet Halk
Partisinin... 
GÖKCEN
ÖZDOĞAN ENÇ (Antalya) - Şimdi ne diyorsun Sayın Altay, şimdi ne diyorsun?
ENGİN
ALTAY (Devamla) - HDP, meşru bir partidir, 6 milyon insanın oyunu almış meşru
bir partidir. Onlarla yeri gelir burada bazı kanunlarla ilgili görüş birliğine
de varırız. 
(Mikrofon
otomatik cihaz tarafından kapatıldı) 
İDRİS
BALUKEN (Diyarbakır) – Aksini söyleyen hadsizdir!
ENGİN
ALTAY (Devamla) - Ama, biz sizin gibi Öcalan’la aynı masada iş tutmadık, biz
sizin gibi Öcalan sevicisi olmadık, işimize geldi mi “teröristbaşı” deyip,
işimize geldi mi “sayın” demedik, onun önünde diz çökmedik, devleti “Öcalan’a
hesap verdirdik.” noktasına getirmedik. 
Sayın
Beşir Atalay, gel, “Bu söylediklerini ben söylemedim.” de. 
Saygılar
sunuyorum. (CHP sıralarından alkışlar) 
BAŞKAN
– Teşekkür ederim Sayın Altay.
BÜLENT
TURAN (Çanakkale) – İddialara cevap vermediniz ama!
ENGİN
ALTAY (İstanbul) – Ne vereceğim? Söyledim işte!
İDRİS
BALUKEN (Diyarbakır) – Sayın Başkan, Sayın Altay’la birlikte ilk kalkmıştım ben.
BEŞİR
ATALAY (Van) – Sayın Başkan…
BAŞKAN
– Size söz vereceğim, size de. Beşir Atalay, adı geçtiği için sanıyorum söz
istiyor. 
Söz
mü istemiştiniz?
BEŞİR
ATALAY (Van) – Evet.
BAŞKAN
- Peki. 
Sayın
Baluken, sizi dinliyorum.
İDRİS
BALUKEN (Diyarbakır) – Sayın Başkan, Adalet ve Kalkınma Partisi adına konuşan
sayın hatip, partimizi Kandil’in vesayeti altında olmakla suçladı ve sataştı
dolayısıyla ona cevap vermemiz gerekecek.
BAŞKAN
– Buyurun.
İDRİS
BALUKEN (Diyarbakır) – Sayın Meral Danış Beştaş konuşacak.
BAŞKAN
– Buyurun Sayın Meral Danış Beştaş.
İki
dakika süre veriyorum.
8.- Adana Milletvekili Meral Danış
Beştaş’ın, İstanbul Milletvekili Aziz Babuşcu’nun CHP grup önerisi üzerinde
yaptığı konuşması sırasında Halkların Demokratik Partisine sataşması nedeniyle
konuşması
MERAL
DANIŞ BEŞTAŞ (Adana) – Sayın Başkan, değerli milletvekilleri; hepinizi saygıyla
selamlıyorum. 
Doğrusu,
bu tartışmayı, sataşmaları ve suçlamaları izleyince kimlerin akan kanın
sorumlusu olduğu da gün gibi ortaya çıkıyor. Gerçekten, partiler birbirlerini
vurmaya çalışırken aslında çözümden, çözüm sürecinden, barıştan, demokrasiden
ve hukuktan ne kadar uzaklaştığımız da maalesef Türkiye Büyük Millet Meclisinde
ibretle halk tarafından izleniyor. 
Bugün
AK PARTİ hatibinin Kandil vesayeti olarak nitelendirdiği ve aslında çözüm
sürecinde imzaları olan, tarafı oldukları çözüm sürecini reddetmekteler.
Gerçekten yazıklar olsun, başka bir şey diyemeyeceğim. Yani saray vesayetinin
bu kadar göklere çıktığı bir dönemde Kandil vesayetini gerekçe yapıp şu anda
akan kanı ve savaşı savunmak, gerçekten başka bir izaha gerek olmadan şu anda
yaşanan yüzlerce, binlerce ölümün sorumlusunun da kim olduğunu gösteriyor. 
HDP’yi
CHP’yle iş birliği yapmakla suçlamak, HDP’yi illegal bir yapı, yasa dışı bir
organizasyon gibi göstermek hiç kimsenin haddine değildir, haddinizi bilin.
GÖKCEN
ÖZDOĞAN ENÇ (Antalya) – Bilmezsek ne olacak!
MERAL
DANIŞ BEŞTAŞ (Devamla) - Siz Anayasa’ya göre kurulmuş partilersiniz, biz de
Anayasa’ya göre, Siyasi Partiler Kanunu’na göre seçime giren, Mecliste grubu
olan bir partiyiz.
BÜLENT
TURAN (Çanakkale) – Hendek kazmayın, hendek! 
MERAL
DANIŞ BEŞTAŞ (Devamla) - Biz bu ülkenin kanunlarına göre, hukukuna göre bir
çalışma yürütüyoruz, bir siyaset yürütüyoruz. Bu ülkenin barışının da
demokrasisinin de geleceğinin de en büyük garantisiyiz. Biz doğru bulduğumuz
yasalarda -eğer destekliyorsa- bütün partilerle iş birliğine hazır olduğumuzu
da her zaman söyledik, yeter ki ilkelerde anlaşalım. CHP’yi suçlarken aslında
asıl dışlanan, ötekileştirilen, suçlanan ve yasa dışı ilan edilen bizim
partimizdir. Sizi kendinize gelmeye davet ediyoruz. 
(Mikrofon
otomatik cihaz tarafından kapatıldı) 
MERAL
DANIŞ BEŞTAŞ (Devamla) - Çözüm sürecine sahip çıkmadan bu ülkede hiçbir şeyi
test edemeyiz diyorum. (HDP sıralarından alkışlar) 
MUSTAFA
SEZGİN TANRIKULU (İstanbul) – Sayın Başkan...
BAŞKAN
– Sayın Tanrıkulu...
MUSTAFA
SEZGİN TANRIKULU (İstanbul) – Efendim, AKP adına konuşan hatip bizzat adımı
zikrederek doğru olmayan bilgiler söylemiştir.
BAŞKAN
- Buyurun iki dakika. 
9.- İstanbul Milletvekili Mustafa Sezgin
Tanrıkulu’nun, İstanbul Milletvekili Aziz Babuşcu’nun CHP grup önerisi üzerinde
yaptığı konuşması sırasında şahsına sataşması nedeniyle konuşması
MUSTAFA
SEZGİN TANRIKULU (İstanbul) – Değerli arkadaşlar, son derece üzgünüm gerçekten.

GÖKCEN
ÖZDOĞAN ENÇ (Antalya) – Vay be, tüh!
BAŞKAN
– Sayın milletvekilleri...
MUSTAFA
SEZGİN TANRIKULU (Devamla) - Şimdi, şunu ifade etmek durumundayım: Bu
Parlamentonun bu hâle gelmesinde hepimizin kabahati var ama bu zihniyet ve bu
kafa Türkiye'nin en temel sorunu konusunda bir adım atamaz ve atamayacağı
ortaya çıkmıştır bu zihniyetten ve bu kafadan gerçekten.
MEHMET
METİNER (İstanbul) - Hangi zihniyet Sezgin?
MUSTAFA
SEZGİN TANRIKULU (Devamla) - O nedenle son derece üzgünüm. 
MEHMET
METİNER (İstanbul) – Yapma böyle, yapma.
MUSTAFA
SEZGİN TANRIKULU (Devamla) - Bakın, 2012’nin Haziranında bizzat Başbakana giden
bizdik. Sayın Başbakan o zaman elinde idam ipiyle dolaşıyordu ve dilinden kan
damlıyordu. Biz sorumluluk aldık, gittik, 2013’te o teklifi biz verdik,
milletvekillerimizle beraber verdik ama burada daha sonra ortaya çıktı -grup
başkan vekilleri burada- konuşmaları ben yaptım grup başkan vekilleriyle -çözüm
sürecinin ruhu gereği de o konuşmaları ölene kadar kimseyle paylaşmayacağım,
buradalar onların tanıkları- ama daha sonra, bir ay önce MİT konuşmaları ortaya
çıktı Sayın Babuşcu; “CHP’yi zor durumda bırakalım.” ve MİT’te tezgâhlanmış o.
Okudunuz mu onları?
AZİZ
BABUŞCU (İstanbul) – Onunla bir alakası yok.
MUSTAFA
SEZGİN TANRIKULU (Devamla) - Bakın, CHP’yi zor durumda bırakmak için çözüm
sürecini berhava ettiniz. 
NURETTİN
YAŞAR (Malatya) – Tezgâhı bozdun yani.
MUSTAFA
SEZGİN TANRIKULU (Devamla) – Evet, berhava ettiniz. 
O
zaman da söyledik, şimdi de söylüyoruz; çözüm süreçlerinde aktörler önemlidir
ama aktör odaklı süreçler başarılı olamaz dedik, o zaman da söyledik. O
nedenle, bu Meclise getirin, bu Mecliste güvence altına alalım, eşit bir
biçimde komisyon kuralım dedik ama siz 10 kişi AKP’den, 1 kişi HDP’den komisyon
kurdunuz. Nerede o komisyon raporu, nerede? Soruyorum size, nerede? Var mı öyle
bir rapor şimdi? 
NURETTİN
YAŞAR (Malatya) – İmzanı niye çektin?
MUSTAFA
SEZGİN TANRIKULU (Devamla) - Toplattınız daha sonra, o raporu da toplattınız ve
sonuç bu noktaya geldi ve kanla geldi. Şimdi ölümle, şimdi şiddetle insanları
terbiye etmeye çalışıyorsunuz ve Sri Lanka modelini uyguluyorsunuz, Sri Lanka
modelini.
NURETTİN
YAŞAR (Malatya) – İmzanı niye çektin?
MUSTAFA
SEZGİN TANRIKULU (Devamla) - Ama biz boyun eğmedik ve eğmeyeceğiz! 
HAKAN
ÇAVUŞOĞLU (Bursa) - Siz kimsiniz ya! Siz kimsiniz ya boyun eğmeyeceksiniz!
AZİZ
BABUŞCU (İstanbul) – Sayın Başkan…
BAŞKAN
– Sayın Atalay elini kaldırmıştı sizden daha önce Sayın Babuşcu. 
Sayın
Atalay sizi dinleyeyim, talebiniz nedir?
BEŞİR
ATALAY (Van) – Cumhuriyet Halk Partisinin değerli grup başkan vekili ismimizi
yâd ederek…
HAKAN
ÇAVUŞOĞLU (Bursa) – “Boyun eğmedik, boyun eğmeyeceğiz.” ne demek? Siz kimsiniz!
Biz teröristle mücadele ediyoruz.
MUSTAFA
SEZGİN TANRIKULU (İstanbul) – Ben Sezgin Tanrıkulu’yum, tamam mı.
BAŞKAN
– Sayın Tanrıkulu, lütfen… Bir konuşmacı konuşuyor, saygılı olalım. 
Buyurun.
BEŞİR
ATALAY (Van) - …ismimizi anarak bazı sözler söylediğimizi burada ifade etti.
Düzeltme istiyorum, evet. 
KAMİL
AYDIN (Erzurum) – Yâd etmek güzel bir şey ya! Senin nerede ismin? Yâd edilecek
adam mısın sen ya!
BAŞKAN
– Buyurun. 
İki
dakika Sayın Atalay. (AK PARTİ sıralarından alkışlar)
10.- Van Milletvekili Beşir Atalay’ın,
İstanbul Milletvekili Engin Altay’ın sataşma nedeniyle yaptığı konuşması sırasında
şahsına sataşması nedeniyle konuşması
BEŞİR
ATALAY (Van) – Sayın Başkan, değerli milletvekilleri; önce yüce Meclisi
saygıyla selamlıyorum. 
Cumhuriyet
Halk Partisinin değerli grup başkan vekili, burada Cumhurbaşkanımız,
Başbakanımız, ben, bir başka Başbakan yardımcımızın bazı sözleri söylediği
yönünde… Hepsi gerçek dışıdır. Mesela, bana atfettikleri; benim öyle bir sözüm
olmamıştır. Burada çıkıp bu kadar önemli meseleleri “falanca sevicilik” falan
gibi nitelemesini… Ana muhalefet partisinin grup başkan vekilinin kendisini de
ciddi bir insan olarak biliriz. Ki, çözüm sürecinin anayasası sayılan,
biliyorsunuz 2014 Temmuz ayında Mecliste çıkarılan yasaya da Cumhuriyet Halk
Partisi, bizzat Sayın Grup Başkan Vekili destek vermiştir, o zaman
görüşmüşüzdür kendileriyle.
ENGİN
ALTAY (İstanbul) – Yine veririz.
BEŞİR
ATALAY (Devamla) – Yani, ülkemizin bu kadar ciddi meselelerini konuşurken…
ENGİN
ALTAY (İstanbul) – Onu arkadaşlarınıza söyleyin Sayın Atalay.
BEŞİR
ATALAY (Devamla) – …böyle söylenmemiş sözleri burada gelip “söylediler” diye
yalan yanlış ifadeleri doğrusu uygun bulmuyoruz. 
BÜLENT
TURAN (Çanakkale) – Twitter’dan almış, Twitter’dan.
BEŞİR
ATALAY (Devamla) – Bu konularda, AK PARTİ olarak biz, etnik siyaset yapmıyoruz,
ülkemizin bütün kronik sorunlarını çözmek için daima büyük politikalar, büyük
bakışlar geliştirdik ve o politikaların hepsinin altına yine imzamızı atıyoruz.
Onlarda rolü olan, sorumluluk alan birisi olarak yine ben imzamı atıyorum. Biz
çünkü Türkiye'nin bu meselelerini çok ciddi meseleler olarak gördük. Böyle
kaypak cümlelerle küçük siyaset yapılmasını doğrusu bu konularda reddediyoruz,
yadırgıyoruz. Üzüntümü ifade ediyorum. Bunun için söz aldım. 
Hepinizi
tekrar saygıyla selamlıyorum. (AK PARTİ sıralarından alkışlar)
BAŞKAN
– Teşekkür ederim. 
ENGİN
ALTAY (İstanbul) – Sayın Başkan -tutanaklara geçsin diye- ben yalan söylemedim.
Bunları ispat mümkün ama Sayın Bakan fikir değiştirdiyse ona saygı duyarım.
Teşekkür
ederim. 
BAŞKAN
– Teşekkür ederim.
Sayın
Babuşcu, sizi dinliyorum.
AZİZ
BABUŞCU (İstanbul) – Şimdi, son hatip yani Sezgin Tanrıkulu konuşmasında “Bu
zihniyet ve bu kafa, en temel sorun budur.” diyerek hakarette bulunmuştur. Söz
istiyorum.
BAŞKAN
– Buyurun. (AK PARTİ sıralarından alkışlar)
11.- İstanbul Milletvekili Aziz
Babuşcu’nun, İstanbul Milletvekili Mustafa Sezgin Tanrıkulu’nun sataşma
nedeniyle yaptığı konuşması sırasında şahsına sataşması nedeniyle konuşması
AZİZ
BABUŞCU (İstanbul) – Şimdi, hemen hızlı bir şekilde…
Sayın
Sezgin Tanrıkulu, şu Meclis araştırması önergesi sizin önergeniz. Gerekçesi de
burada, bu da burada; şu da AK PARTİ’nin verdiği Meclis araştırması önergesi, o
da burada. Fakat burada olan bir şey daha var, AK PARTİ kendi önerisini
verdiğinde gerekçe yazmıyor çünkü sizin verdiğiniz gerekçeyi kendi gerekçesi
olarak kabul ediyor fakat bir gerçek daha var, o da Sezgin Tanrıkulu’nun
imzasıyla buradan geri çektiğini gösteren bir dilekçeniz. (AK PARTİ
sıralarından “Aaa…” sesleri) Ben bunu söylüyorum, başka bir şey söylemiyorum.
İkincisi:
HDP’li sayın konuşmacı, çözüm süreci tanımlamasında, aslında benim söylediğim…
Ben doğru bir şey söylüyorum. Ne söylüyorum? HDP’nin Kandil’in vesayeti altında
kendi ışığını söndürdüğünü söylüyorum. Sizin kendinize ait bir ışığınız yok,
keşke olsa ve siz Kandil’in boyunduruğu, talimatı doğrultusunda hareket
ediyorsunuz.
MEHMET
EMİN ADIYAMAN (Iğdır) – Sen mi karar veriyorsun ona?
MAHMUT
TOĞRUL (Gaziantep) – Siz kendiniz ile saray arasındaki ilişkiyi görün, kendiniz
ile saray arasındaki. 
AZİZ
BABUŞCU (Devamla) – Bu, bu çatı altında bir siyasi parti olduğunuz gerçeğini
değiştirmiyor, elbette ki bir siyasi partisiniz ve keşke o siyasi parti
misyonuna uygun hareket etseniz, bizim talebimiz bu. Bugün terörle mücadelede,
eğer sizin çağrılarınız üzerine millet Sur’a yürümüyorsa, eğer sizin toplu namaz
taleplerinize iltifat etmiyorsa o, çözüm sürecinin başarısıdır. Çözüm süreci
doğru başlatılmış, doğru yürütülmüş ama sizin, bölgede, dağlarda acı zılgıtları
değil, sevinç çığlıkları ve zılgıtlarına tahammül edemeyen ağababalarınız o
süreci sonlandırmış ve şimdi, devlet, terörle yapılması gereken, anladığı
dilden bir mücadeleyi veriyor. Ama nihayetinde o topraklarda yine barış, yine
huzur, yine sevinç zılgıtları atılmaya başlayacak. 
Teşekkür
ediyorum. (AK PARTİ sıralarından alkışlar)
KAMİL
AYDIN (Erzurum) – Dağdakileri indirmek doğru bir adım mıydı? Silahlıyı ovaya
indirdiniz, doğru bir adım mıydı? Hangi vicdanla söylüyorsunuz? Silahlı
milisleri indirdiniz aşağıya.
MUSTAFA
SEZGİN TANRIKULU (İstanbul) – Sayın Başkan…
BAŞKAN
– Sayın Tanrıkulu…
MUSTAFA
SEZGİN TANRIKULU (İstanbul) – Sayın hatip yeniden adımı zikrederek, gerçek
olmayan bir durumu gerçekmiş gibi aktararak sataşmada bulunmuştur.
BAŞKAN
– Bir belge gösterdi sadece, imza size ait değil mi?
BÜLENT
TURAN (Çanakkale) – İmzayı çekti mi, çekmedi mi, onu söylesin o zaman Sayın
Başkan.
MUSTAFA
SEZGİN TANRIKULU (İstanbul) – Hayır, efendim, o zamanki benim konuşmalarım da
var, o nedenle, sataşma var, açık sataşma var.
BAŞKAN
– Sizin imzaladığınız bir geri çekme belgesini gösterdi.
MUSTAFA
SEZGİN TANRIKULU (İstanbul) – Efendim ama gerçek olmayan bir durum var.
BÜLENT
TURAN (Çanakkale) – Şikâyette bulunun o zaman belge sahteyse.
BAŞKAN
– O belge gerçek değilse ya düzenlenmiş demektir veya da imza sizin değil
demektir Sayın Tanrıkulu. 
MUSTAFA
SEZGİN TANRIKULU (İstanbul) – Efendim, konuşmasının tümünde bana sataşma var. O
zaman da ben gerekçeyi bu kürsüde aktarmıştım, o konuşmaya bakılırsa gerçek
olmadığı anlaşılır. O nedenle, bir daha, burada, iki dakika söz istiyorum.
BAŞKAN
– Buyurun.
İki
dakika söz veriyorum.
12.- İstanbul Milletvekili Mustafa Sezgin
Tanrıkulu’nun, İstanbul Milletvekili Aziz Babuşcu’nun sataşma nedeniyle yaptığı
konuşması sırasında şahsına sataşması nedeniyle konuşması
MUSTAFA
SEZGİN TANRIKULU (İstanbul) – Arkadaşlar, değerli milletvekilleri; dünyanın
devam eden en kanlı meselesini ve bir çatışma meselesini konuşuyoruz, en uzun
süren ve maliyeti en ağır olan ve hâlen devam eden bir meseleyi konuşuyoruz ve
burada birbirimizi vurmakla ilgiliyiz, başka bir şey yapmıyoruz.
Bakın,
o önergenin o gün buraya getiriliş biçimi bir ay önce MİT tutanakları
yayımlanınca ortaya çıktı. O zaman ben bu sürecin ruhuna uygun olsun diye
birçok girişim yaptım. Her türlü komisyon önerisi yazmakta mahirsiniz. Niye
benim önerimi aldınız, gerekçe yazmadınız, getirdiniz? O zamandan belliydi ki
iyi niyetli değilsiniz, bakın, iyi niyetli değilsiniz, o zamandan belliydi.
Bakın, çok rahatlıkla kendi önerinizi getirirdiniz. Benim yazdığım öneriyle ve
komisyonun oluşum biçimiyle sizin getirdiğiniz komisyon önerisi aynı değildi,
burada açıkladık, uzun uzun açıkladık. Ama, sizin amacınız ne? Bağcıyı dövmek,
üzüm yemek değil.
NURETTİN
YAŞAR (Malatya) – Sayın Tanrıkulu, değmez, değmez!
MUSTAFA
SEZGİN TANRIKULU (Devamla) – Mesele buydu. O nedenle de sonuç bu noktaya geldi.
Bakın,
Sayın Bakanın biraz önce belirttiği yasaya da eksiğini, yanlışını bildiğimiz
hâlde ve burada ifade ettiğimiz hâlde çözüm sürecine, barışa, insanların
ölmemesine karşı durmamak açısından geldik, burada “evet” oyu verdik. Peki, o
yasanın gereğini yaptınız mı şimdiye kadar, aradan iki yıl geçti? Bu Meclise
bilgi verdiniz mi, herhangi bir şey yaptınız mı? Onu da yapmadınız, bakın onun
da gereğini yapmadınız. Dolayısıyla, o gün benim önerimin nasıl getirildiğine
grup başkan vekilleri tanıktır ama açıklamayacağım, tanıktır. Amaç -MİT
belgeleri ortaya çıkmıştır- bağcıyı dövmek, üzüm yemek değil. 
Çözüm
süreçleri böyle süreçlerdir, diyalogla olur, müzakereyle olur, güvenle olur ama
o adımınız size güvenilmeyeceği noktasında bende tam kanaat getirdi. 
GÖKCEN
ÖZDOĞAN ENÇ (Antalya) – Çok üzüldüm! Nasıl üzüldüm var ya; çok üzüldüm, çok!
MUSTAFA
SEZGİN TANRIKULU (Devamla) – O nedenle, geldim burada o gün de konuştum ve o
konuşmayı da yaptım.
Teşekkür
ediyorum. (CHP sıralarından alkışlar)
BAŞKAN
– Sayın Baluken…
İDRİS
BALUKEN (Diyarbakır) – Sayın Başkan, Sayın Babuşcu konuşması sırasında yine
Kandil vesayeti altında olduğumuzdan tutarak birçok hakarette bulundu.
BAŞKAN
– Buyurun.
İDRİS
BALUKEN (Diyarbakır) – Sayın Meral Danış Beştaş konuşacak.
BAŞKAN
– Sayın Meral Danış Beştaş, buyurun.
İki
dakika verelim size.
13.- Adana Milletvekili Meral Danış
Beştaş’ın, İstanbul Milletvekili Aziz Babuşcu’nun sataşma nedeniyle yaptığı
konuşması sırasında Halkların Demokratik Partisine sataşması nedeniyle
konuşması
MERAL
DANIŞ BEŞTAŞ (Adana) – Sayın Başkan, değerli milletvekilleri; doğrusu çözüm
süreci gibi, şu anda oluk oluk kanın aktığı ve hâlâ çok ciddi acıların, büyük
acıların yaşandığı bir meselede amacımız laf yarıştırmak değil, öncelikle bunu
ifade etmek istiyoruz. Burada doğru bir hatta, doğru bir zeminde bu sorunu
tartışmanın gerekliliğini hep söyledik. Yani burada polemiklerle, karşılıklı
suçlamalarla birbirimize farklı isnatlarla, iddialarla bunu günlerce, aylarca,
yıllarca tartışabiliriz ama burada başka bir şeyi konuşmamız lazım. Biz
Halkların Demokratik Partisi olarak içinde olduğumuz çözüm sürecinin her zaman
doğru olduğunu, olması gereken olduğunu ve bugün de şu an itibarıyla da bu
kadar büyük çatışmaya, ölüme, yağmaya, katliamlara rağmen yine dönüp
dolaşacağımız yerin masa olduğunu ve olması gerektiğini her zaman her zeminde,
her fırsatta ifade ediyoruz.
METİN
KÜLÜNK (İstanbul) - Geçti o, geçti, unutun onu.
GÖKCEN
ÖZDOĞAN ENÇ (Antalya) – Masa falan yok, masa gitti, masa. 
MERAL
DANIŞ BEŞTAŞ (Devamla) – Ve şu anda bu nedenledir ki…
BAŞKAN
– Sayın milletvekilleri…
İDRİS
BALUKEN (Diyarbakır) – Sen git cepheye! Yoksul çocuklarını gönderip “Masa
gitti.” deme, gönder yakınlarını. 
MERAL
DANIŞ BEŞTAŞ (Devamla) – …yani Sayın Öcalan’a yönelik, çözüm sürecine yönelik
bir itibarsızlaştırma, başka bir dil var. Sayın Öcalan devredeyken hendekler
yoktu ve bu kadar ölüm yaşanmıyordu. Bir de çözüm sürecinin kim tarafından
bitirildiği sanki böyle bir bilinmezlikmiş gibi ifade ediliyor. 
Size
sadece bir örnek vereceğim. Bingöl Emniyet Müdür Yardımcısı öldürüldü. Kim
öldürdü gerçekten, niye failler bulunmadı?
İDRİS
BALUKEN (Diyarbakır) – İçişleri Bakanına sorsunlar.
MERAL
DANIŞ BEŞTAŞ (Devamla) – Niye Emniyet Müdürü öldürüldükten sonra da çözüm
süreci devam etti, niye bahane edilmedi de sonrasında karar verildikten sonra
Emniyet Müdür Yardımcısına rağmen devam eden süreç sonrasında… 
Komik
bir şey anlattığımı sanmıyorum ama sizlere komik geliyorsa bu sizin ayıbınız. 
NURETTİN
YAŞAR (Malatya) – Komik, komik.
MERAL
DANIŞ BEŞTAŞ (Devamla) – O açıdan, bu nedenle vesayet tartışmalarını bitirelim,
bu ülkede doğru bir vesayet var, o da Parlamento üzerinde sarayın vesayeti var.
Biz kimin söylediğine değil, ne söylediğine bakarız. Bu nedenle, biz ışıkları
söndürmedik ama siz Türkiye’nin ışıklarını söndürdünüz.
(Mikrofon
otomatik cihaz tarafından kapatıldı) 
ALİM
TUNÇ (Uşak) – Yüzde 52’yle gelmiş biri, bu vesayet değil, milletin oylarıyla
gelmiş biri.
BAŞKAN
– Teşekkür ederim. 
Birleşime
on beş dakika ara veriyorum. 
Kapanma Saati: 18.17
DÖRDÜNCÜ OTURUM
Açılma Saati: 18.36
BAŞKAN: Başkan Vekili Ayşe Nur BAHÇEKAPILI
KÂTİP ÜYELER: Ali Haydar HAKVERDİ (Ankara), Fehmi KÜPÇÜ
(Bolu)
----- 0 -----
BAŞKAN – Sayın
milletvekilleri, Türkiye Büyük Millet Meclisinin 76’ncı Birleşiminin Dördüncü
Oturumunu açıyorum.
VII.- ÖNERİLER (Devam)
A) Siyasi Parti Grubu Önerileri (Devam)
3.- CHP Grubunun, Yalova Milletvekili
Muharrem İnce ve arkadaşları tarafından, ülkemizde yaşanan terör olaylarının
bütün yönleriyle araştırılması amacıyla 19/4/2016 tarihinde Türkiye Büyük
Millet Meclisi Başkanlığına verilmiş olan Meclis araştırması önergesinin, Genel
Kurulun 20 Nisan 2016 Çarşamba günkü birleşiminde sunuşlarda okunmasına ve ön
görüşmelerinin aynı tarihli birleşiminde yapılmasına ilişkin önerisi (Devam)
BAŞKAN
– Cumhuriyet Halk Partisi grup önerisini oya sunuyorum...
III.- YOKLAMA
(CHP sıralarından bir grup milletvekili
ayağa kalktı)
ENGİN
ALTAY (İstanbul) – Sayın Başkanım, yoklama talep ediyoruz.
BAŞKAN
– Yoklama talebi var.
Sayın
Altay, Sayın Gaytancıoğlu, Sayın Arık, Sayın Yiğit, Sayın Bektaşoğlu, Sayın Öz,
Sayın Özcan, Sayın Demir, Sayın Aldan, Sayın Purçu, Sayın Emir, Sayın Akyıldız,
Sayın Arslan, Sayın Akaydın, Sayın Temizel, Sayın Çam, Sayın Çamak, Sayın
Tanrıkulu, Sayın Çıray, Sayın Bircan. 
Üç
dakika süre veriyorum ve süreyi başlatıyorum. 
(Elektronik
cihazla yoklama yapıldı) 
BAŞKAN
– Toplantı yeter sayısı yoktur. 
Birleşime
on beş dakika ara veriyorum. 
Kapanma Saati: 18.41
BEŞİNCİ OTURUM
Açılma Saati: 18.59
BAŞKAN: Başkan Vekili Ayşe Nur BAHÇEKAPILI
KÂTİP ÜYELER: Ali Haydar HAKVERDİ (Ankara), Fehmi KÜPÇÜ
(Bolu)
----- 0 -----
BAŞKAN – Sayın
milletvekilleri, Türkiye Büyük Millet Meclisinin 76’ncı Birleşiminin Beşinci
Oturumunu açıyorum.
III.- YOKLAMA
BAŞKAN
– Cumhuriyet Halk Partisi Grubu önerisinin oylamasında önce istem üzerine yapılan
yoklamada toplantı yeter sayısı bulunamamıştı. 
Şimdi
yoklama işlemini tekrarlıyorum. 
Yoklama
için üç dakika süre veriyorum ve süreyi başlatıyorum. 
(Elektronik
cihazla yoklama yapıldı) 
BAŞKAN
– Toplantı yeter sayısı vardır.
VII.- ÖNERİLER (Devam)
A) Siyasi Parti Grubu Önerileri (Devam)
3.- CHP Grubunun, Yalova Milletvekili
Muharrem İnce ve arkadaşları tarafından, ülkemizde yaşanan terör olaylarının
bütün yönleriyle araştırılması amacıyla 19/4/2016 tarihinde Türkiye Büyük
Millet Meclisi Başkanlığına verilmiş olan Meclis araştırması önergesinin, Genel
Kurulun 20 Nisan 2016 Çarşamba günkü birleşiminde sunuşlarda okunmasına ve ön
görüşmelerinin aynı tarihli birleşiminde yapılmasına ilişkin önerisi (Devam)
BAŞKAN
– Cumhuriyet Halk Partisi Grubu önerisini oylarınıza sunuyorum: Kabul
edenler... Kabul etmeyenler... Kabul edilmemiştir.
Alınan
karar gereğince, sözlü soru önergelerini görüşmüyor ve gündemin “Kanun Tasarı
ve Teklifleri İle Komisyonlardan Gelen Diğer İşler” kısmına geçiyoruz.
1’inci
sırada yer alan, Kişisel Verilerin Otomatik İşleme Tabi Tutulması Karşısında
Bireylerin Korunması Sözleşmesine Ek Denetleyici Makamlar ve Sınıraşan Veri
Akışına İlişkin Protokolün Onaylanmasının Uygun Bulunduğuna Dair Kanun Tasarısı
ve Dışişleri Komisyonu Raporu’nun görüşmelerine kaldığımız yerden devam
edeceğiz.
IX.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER
A) Kanun Tasarı ve Teklifleri
1.- Kişisel Verilerin Otomatik İşleme Tabi
Tutulması Karşısında Bireylerin Korunması Sözleşmesine Ek Denetleyici Makamlar
ve Sınıraşan Veri Akışına İlişkin Protokolün Onaylanmasının Uygun Bulunduğuna
Dair Kanun Tasarısı (1/692) ve Dışişleri Komisyonu Raporu (S. Sayısı:279) (X)
BAŞKAN
- Komisyon? Burada.
Hükûmet?
Burada.
Geçen
birleşimde Tasarı’nın tümü üzerindeki görüşmeler tamamlanmıştı. 
Şimdi
1’inci maddeyi okutuyorum:
KİŞİSEL VERİLERİN OTOMATİK İŞLEME TABİ TUTULMASI KARŞISINDA BİREYLERİN
KORUNMASI SÖZLEŞMESİNE EK DENETLEYİCİ MAKAMLAR VE SINIRAŞAN VERİ AKIŞINA
İLİŞKİN PROTOKOLÜN ONAYLANMASININ UYGUN BULUNDUĞUNA DAİR KANUN TASARISI
MADDE 1- (1) 8 Kasım 2001 tarihinde Strazburg’da imzalanan “Kişisel Verilerin
Otomatik İşleme Tabi Tutulması Karşısında Bireylerin Korunması Sözleşmesine Ek
Denetleyici Makamlar ve Sınıraşan Veri Akışına İlişkin Protokol”ün beyanla
birlikte onaylanması uygun bulunmuştur
BAŞKAN
– 1’inci madde üzerinde Halkların Demokratik Partisi Grubu adına Şanlıurfa
Milletvekili Osman Baydemir konuşacak.
Buyurun
Sayın Baydemir. (HDP sıralarından alkışlar) 
Süreniz
on dakika.
HDP
GRUBU ADINA OSMAN BAYDEMİR (Şanlıurfa) – Sayın Başkan, saygıdeğer
milletvekilleri; hepinizi saygıyla, sevgiyle selamlıyorum. Doğrusunu ifade
etmek gerekirse gerek Genel Kurul salonunda gerekse komisyonda pek çok kez
grubum adına söz alma ve grubumun fikirlerini paylaşma imkânına sahip oldum. 
Üzülerek
ifade etmek isterim ki Parlamentonun, maalesef, katılımcı bir iradeyle yasama
faaliyetini bugüne kadar sürdürdüğüne tanık olmadım. Bir kez daha muhalefetin
görüşleri, muhalefetin eleştirileri, muhalefetin yapıcı duruşu dahi bu Parlamentoda
şu ana kadar tanıklığım itibarıyla kale alınmadı, dikkate alınmadı. Bu
itibarla, bir kez daha, iki cümleyle ifade etmem gerekirse Kişisel Verilerin
Korunması Sözleşmesi, özü itibarıyla insanların resmen jurnallenmesi, ihbar
edilmesi ve günü geldiğinde de kimi verilerin onun aleyhine kullanılması
düzenlemesinden başka bir şeye tekabül etmiyor. 
Bu
itibarla da Parlamentoda, hani bir söz vardı, yine Hükûmet temsilcileri
tarafından ifade edilmişti, “Kız bizim oğlan bizim, yasama bizim, yargı bizim,
yürütme bizim. Dolayısıyla, kim ne karışır?” sözünden de hareketle bugün, yine,
hukuka aykırı birtakım düzenlemeler burada çoğunluğun reyiyle, çoğunluğun
desteğiyle kararlaşacak, yasalaşacak. 
Müsaadeniz
olursa Sayın Başkan, en az şu anda görüştüğümüz tasarı kadar önemli olan, acil
olan, hayati olan bir konuya dair de görüşlerimi ifade etmek istiyorum ve
müsaadenizle duyarlılık çağrısında bulunmak istiyorum. Seçilmiş olduğum şehir
Halilurrahman şehri, Urfa şehri, bereketin şehri şu anda ağır bir saldırıyla
karşı karşıyadır. Sayın Bakan, sizin ilgi alanınıza girmediğini biliyorum
ancak, Gıda, Tarım ve Hayvancılık Bakanlığı, Enerji ve Tabii Kaynaklar
Bakanlığı âdeta el ele vermiş Urfa’dan ve Urfalıdan bir nevi hesap soruyor, bir
nevi cezalandırıyor. Şu an itibarıyla Milli bölgesi, Şeyhanlı bölgesi, Karakeçi
bölgesi, Yayla Aşağı bölgesi, aynı şekilde Siverek, Viranşehir, Ceylanpınar,
bir bütün olarak kırsal alanda tarım yapan çiftçilerimizin ekinleri kurumayla
karşı karşıya, yüz yüze. Tam tamına üç gündür, bugünü devirirsek dört gün
olacak, neredeyse 500 bin dönümlük bir alan, ekili alan kuruma riskiyle karşı
karşıyadır. Sayın Öcalan, sayın milletvekilimizle birlikte, çiftçimizle
birlikte defalarca istişarede bulunduk ve bu sorun özü itibarıyla neredeyse beş
yıllık bir sorun. Bu beş yıllık zaman dilimi içerisinde gerçekleşen bütün
seçimlerde, Hükûmetin ilgili bakanlıkları, milletvekilleri meydanlarda Urfa
halkına “Bu sorun öncelikli sorunumuzdur, bu sorunu çözeceğiz.” vaadinde
bulunuyor ama seçim bittikten sonra çiftçi yine aynı sorunu yaşamaya devam
ediyor.
Daha
önce de defalarca ifade ettik, Suriye iç savaşının ağır yükü, ağır faturası
Urfa halkının sırtındadır, Urfa esnafının sırtındadır ve Urfa esnafı, Urfa
halkını şu anda ayakta tutan tek bir ekonomik aktivite var, o da tarımdır. Şu
an itibarıyla tarım, âdeta Enerji Bakanlığı eliyle ve âdeta Gıda, Tarım ve
Hayvancılık Bakanlığı eliyle öldürülüyor. Ben sormak isterim: Sayın bakanlar,
ey Hükûmet, Urfa size ne yaptı? Urfa size ne yaptı ki siz bu zulmü Urfa’ya,
Urfalıya reva görüyorsunuz?
Çok
açık ve net bir dille ifade etmem gerekirse, özelleştirme, bir kere başlı
başına elektriğin özelleştirilmesi başlı başına bu ülkeye bir ihanetti, şu anda
bu ihanet yetmiyormuş gibi aynı zamanda Urfa halkının göstermiş olduğu
teveccühe de büyük bir ihanetle biz karşı karşıyayız.
Bakın,
Büyük Dağyanı, Küçük Dağyanı, Güvenli, Küçük Güvenli, Kanatlı, Uluoba,
Gelibolu, Boncuk, Parmakkapı, Sefalı, Kayalık, Terzi, Uluhan, Çiçekli, Kubat,
Peyamlı, Sabancı, Beyaztepe, Aşağı Alınca, Yukarı Alınca, Altınpınar, Karakeçi,
Altınlı, Sarıbel, Alagöz, Keş, Kutluca, Sarıören, Ayrancık, Kazanlı, Yukarı
Alınca, Nohutlu, Aşağı Karacaören, Turan, Yukarı ve Aşağı Dilimli, Güzelli,
Şekerli, Deliktaş, Bağmancı, Aşağı Bağmancı, Salor, Kıtlık ve diğer bütün bölgelerde,
şu anda 100’ü aşkın yerleşim biriminde elektrik yok, 100’ü aşkın yerleşim
biriminde insanlar neredeyse Orta Çağ ortamına sürüklenmiş durumda, çok açık ve
net. Bu, aynı zamanda bir araştırma önergesi gerektirir, aynı zamanda her 2
bakan hakkında da gensoruyu gerektirir. En kısa zamanda bu hususları bu
Parlamentonun gündemine yine getireceğiz. Ben bir kez daha bakanları Urfa’ya
dair bu düşmanca, hasmane tutumdan vazgeçmeye davet ediyorum. 
Urfa
esnafına ve Urfa çiftçisine buradan binlerce kez selam olsun. Bilsinler ki
yalnız değiller, bilsinler ki onların hakkını, hukukunu bu Parlamentoda
savunmaya devam edeceğiz ve bilsinler ki onlar yalnız değiller. 
Şimdi,
ben bir kez daha çağrımı yinelemek istiyorum: Urfa’nın aynı zamanda bizim
dışımızda, HDP’nin dışında da vekilleri var ve çok açık ve net söylüyorum, şu
an itibarıyla belki o vekillerin doğup büyümüş olduğu köylerde dahi elektrik
kesintisi var. Âdeta Urfa’da çiftçilik bitsin, âdeta Urfa’da tarım bitsin diye
bir politika uygulanıyor. Bu politika bizler açısından kabul edilemezdir, bu
politika bizler açısından, Sayın Başkan, deşifre edilmeye de devam edilecektir.

Bir
diğer husus da, şu an itibarıyla Urfa’dan Türkiye’nin 48 tane vilayetine
mevsimlik tarım işçisi kamyonlarla, minibüslerle, traktörlerle bir yolculuğa
çıkmış durumdalar. Yılda neredeyse 300 bin insan tarım işçisi olarak Urfa’nın
dışına çıkıyor; Urfa’nın neredeyse 1 milyon dönümlük tarım arazisi elektrik
kesintisinden dolayı kurutulmaya yüz tutuyor. Peki, bu politikayla mı siz
Urfa’daki işsizliği, bu politikayla mı siz Urfa’daki yoksunluğu, yoksulluğu
ortadan kaldıracaksınız? Bu, çok açık ve net söylüyorum, yediği kabı
kirletmektir. Urfalı buna asla ama asla rıza göstermeyecektir. 
Bir
diğer husus da şudur: Bakın, seçim meydanlarında kalkıp atmak kolaydır.
Buyurun, Urfa halkı iradesini gösterdi, Urfa halkı sizi Gıda, Tarım ve
Hayvancılık Bakanı yaptı. Vilayette toplantıya katılıp Urfalı vekillerle
birlikte Urfa’nın çiftçisinin enerjisini kesmek Urfa’ya ihanettir. İşte, bugün
burada bu ihanetin hesabını sormak da bizim boynumuzun borcudur. Bundan dolayı
ben süremi, Sayın Başkan, bu amaçla kullanmış oldum. Ama, bununla da elbette ki
sınırlı kalmayacaktır, elbette ki bundan sonraki zaman dilimi içerisinde de
mutlak suretle bu sorun aşılıncaya kadar bu kürsüye ve diğer bütün platformlara
getirmeye devam edeceğiz. Bundan dolayıdır ki Urfa çiftçisinin şu anda ortaya
koymuş olduğu haklı direnişi selamlamak gerekir. Grubum adına Urfa çiftçisinin
ortaya koymuş olduğu direnişi de buradan bir kez daha selamlıyorum. Bu sorun
aşılıncaya kadar da ben bu sorunun sözcüsü olmaya, Urfa'nın haklı davasının
sözcüsü olmaya, avukatı olmaya, vekili olmaya da devam edeceğim.
En
derin saygılarımı sunuyorum. (HDP sıralarından alkışlar) 
BAŞKAN
– Teşekkür ederim Sayın Baydemir.
Milliyetçi
Hareket Partisi Grubu adına İstanbul Milletvekili İsmail Faruk Aksu konuşacak.
Buyurun
Sayın Aksu. (MHP sıralarından alkışlar) 
MHP
GRUBU ADINA İSMAİL FARUK AKSU (İstanbul) – Sayın Başkan, sayın milletvekilleri;
279 sıra sayılı Kanun Tasarısı hakkında Milliyetçi Hareket Partisi Grubu adına
söz aldım. Hepinizi saygıyla selamlıyorum. 
Türkiye
maalesef, gerekli tedbirlerin zamanında alınmaması, denetimsizlik, sevk ve idaredeki
yetersizlikler yüzünden yüzlerce can ve mal kaybının yaşanmakta olduğu bir ülke
hâline gelmiştir. Terör hepimizin canını yakmaya ve ülkemizin en hayati
meselesi olmaya devam etmektedir. Dün de ifade ettim, Kilis başta olmak üzere
sınır güvenliğimiz tehdit, sınır boylarında yaşayan vatandaşlarımız risk
altındadır. Ayrıca, şiddete, iş ve trafik kazalarına bağlı ölümler ve
yaralanmalar yaygınlık kazanmaktadır. Özellikle kadınlara karşı işlenen
cinayetler ürkütücü bir hâl almıştır. Evde, okulda, hastanede, iş yerinde,
sokakta kadına, çocuğa, öğrenciye, öğretmene, doktora, sporcuya ve vatandaşa
şiddet sıradan hâle gelmiştir. Millî ve ahlaki değerlerdeki çürüme,
eğitimsizlik, şiddet çağrıştırıcı filmler ve diziler ile sorumluluk mevkisinde
olanların sorumsuz üslup, tutum ve davranışları şiddeti körüklemektedir. 
AKP’nin
her meseleyi yüzde 49’la izah eden ve toplumun yarısını karşısına alan bir
tutum içerisinde; kutuplaştırıcı, tahkir ve tahrik edici üslubu hem bireyler
arasında gerilimi hem de sosyal katmanlar arasındaki ilişki biçimi şiddeti
çağrıştıran bir yöne doğru sürüklemektedir. Ülkemizin geldiği bu nokta on dört
yıldır ülkeyi yönetme sorumluluğu taşımakta olan AKP’nin hazırlayıcısı ve
uygulayıcısı olduğu politikaların bir sonucudur. 
Değerli
milletvekilleri, kişisel verilerin korunması temel insan haklarından biridir.
Bilgi ve iletişim teknolojilerinin yaygınlaşması, bilgiye erişimin kolaylaşması
ve bilhassa İnternet ve telefon gibi teknolojilerin günlük hayatımızda artan
rolleriyle birlikte kişisel verilerin korunmasında ulusal ve uluslararası
birtakım standartların benimsenmesini zorunu hâle getirmiştir. Avrupa Konseyi
bünyesinde hazırlanarak 8 Kasım 2001 tarihinde imzaya açılan ve 1 Temmuz 2004
tarihinde yürürlüğe giren Kişisel Verilerin Otomatik İşleme Tabi Tutulması
Karşısında Bireylerin Korunması Sözleşmesine Ek Denetleyici Makamlar ve
Sınıraşan Veri Akışına İlişkin Protokol kişisel verilerin korunması alanında
ana sözleşmenin ardından oluşturulan ikinci bağlayıcı uluslararası düzenlemeyi
teşkil etmektedir. 
Protokolün
temel amacı, taraf devletlerdeki kişisel nitelikteki verilerin otomatik işleme
tabi tutulması konusunda denetleyici ve yetkili makamlar ile sınır aşan veri
akışlarına dair düzenlemelerin yapılmasıdır. Protokolün ekinde yer alan ek beyanda
Protokolün onaylanmasının, hukuken geçerliliği bulunmayan Kıbrıs
Cumhuriyeti’nin anılan Protokol’e taraf olan Güney Kıbrıs Rum Yönetimi
tarafından temsil edildiği iddiasının herhangi bir biçimde kabulü anlamına
gelmeyeceğini ve Türkiye'ye sözde Kıbrıs cumhuriyetiyle işbu Protokol
kapsamında herhangi bir temasta bulunma yükümlülüğü getirmeyeceğinin beyan
edildiği belirtilmiştir. 
Kıbrıs,
Türkiye'nin en önemli millî davasıdır. Türkiye'nin Kıbrıs üzerinde kurucu
antlaşmalardan kaynaklanan, vazgeçilemeyecek ve tartışılamayacak ahdi hak ve
yükümlülükleri bulunmaktadır. Siyasi çözüm kapsamında Türkiye'nin etkin ve
fiilî garantisinin aşındırılması ya da olumsuz etkilenmesi hiçbir şart altında
kabul edilmeyecektir. Kuzey Kıbrıs Türk Cumhuriyeti'nde yaşayan soydaşlarımızın
uzun yıllardır büyük bir sabır ve feragatle sürdürdüğü onurlu mücadeleyi,
Türkiye kuşkusuz her şart altında desteklemeye devam edecektir. Türkiye,
Kıbrıslı soydaşlarının varlığını tehdit eden hiçbir yaklaşımın yanında da
olmayacaktır. Bu doğrultuda, Protokol’ün onaylanması sırasında konulan ek
şerhin isabetli olduğunu ifade etmek istiyorum. 
Avrupa
Birliğinin, Türkiye'nin millî birliği ve bütünlüğü; terör ve bölücülük; Kıbrıs,
Yunanistan ve Ermenistan gibi temel dış politika sorun alanlarındaki
yaklaşımının Türkiye'nin çıkarlarına zarar vermemesini beklemekteyiz. Ancak 14
Nisan 2016 tarihli Avrupa Parlamentosu Türkiye Raporu, Türkiye'nin hiçbir
hassasiyetini gözetmemiş, hiçbir değerine saygı duymamış ve dikkate almamış,
Türk milletinin terörle mücadelesine kayıtsız kalmıştır. İhanet sürecinin
yeniden başlatılmasını, PKK terör örgütünün AB terör örgütleri listesinden
çıkarılmasını, Kıbrıs Rum kesimiyle birlikte sözde Ermeni soykırımı
iddialarının tanınmasını istemiştir. Rapordan geri kabul anlaşması kapsamında
Türkiye'ye sunulacak vize muafiyeti hakkının hazirana yetişmeyeceği de
anlaşılmaktadır. Avrupa’nın, Türkiye'nin bölünüp parçalanması için zemin
oluşturma gayretini gözler önüne seren bu rapor meşruiyetini Avrupa
başkentlerinde arayanlar için şüphesiz bir ibret vesikasıdır.
Değerli
milletvekilleri, bilindiği gibi 6698 Sayılı Kişisel Verilerin Korunması Kanunu
24 Mart 2016 tarihinde kabul edilerek 7 Nisan 2016 tarihinde Resmî Gazete’de
yayımlanmıştır, bu protokol ise 1 Temmuz 2004 tarihinde yürürlüğe girmiştir.
Protokole 35'i Avrupa Konseyi üyesi devlet olmak üzere 36 devlet taraf
olmuştur, bizim de aralarında bulunduğumuz 8 devlet ise hâlen imza
aşamasındadır. 
Bilgi
güvenliğinin sağlanması stratejik öneme sahip bir husustur. Dolayısıyla, bilgiye
erişim, bilginin paylaşılması ve korunmasına ilişkin yasal düzenleme yapılması
ile bu yönde teşkilatlanma, teknoloji ve insan gücü altyapısının oluşturulması
bir zorunluluktur. Kişisel verilerin korunması hususu Anayasa'nın 20'nci
maddesinde düzenlenmiş temel bir hak olmakla birlikte, Türkiye, maalesef,
kişisel verilerin izinsiz paylaşıldığı, yasal olmayan dinleme ve izlemelerle
özel hayatın gizliliğinin ihlal edildiği bir ülke konumundadır. İnsanlar
telefonda, işte ve evde dinlenildikleri kuşkusuyla ve endişesiyle yaşamaktadır.

Milliyetçi
Hareket Partisi olarak seçim beyannamemizde bilgi güvenliğinin sağlanmasının
stratejik öneme sahip olduğunu, bilgiye erişimin, paylaşılmasının ve
korunmasının güvenliği için gerekli hukuki, kurumsal ve teknolojik altyapının
oluşturulacağını; kişisel, kurumsal ve ulusal bilgilerin güvenliğinin
sağlanmasında yönetici, kullanıcı, üretici, satıcı, uygulayıcı, denetleyici ve
düzenleyici tarafların sorumluluk içinde hareket etmesinin sağlanacağını ifade
etmiştik. 
Özel
hayatın gizliliğini ihlal eden yasal olmayan dinleme ve izlemeler ile bunların
yayınlanmasının engelleneceğini, vatandaşların iletişim özgürlüğü ve özel
hayatının gizliliğini teminat altına alan koruyucu tedbirlerin alınacağını,
faillerin etkin cezai müeyyideye tabi tutulmasının sağlanacağını belirtmek
suretiyle konunun önemine dikkat çekmiş, çözüm yolunu göstermiştik. 
Ayrıca,
ülkemizde, özellikle sosyal güvenlik, adres, kimlik, seçmen, vergi kayıtları
gibi kritik kişisel verileri, bilgi ve belgeleri işleyen, sunan ve saklayan
kuruluşların bilgi ve iletişim güvenliğini temin edecek bir altyapıya sahip
olmalarının sağlanması gerektiğine önceden işaret etmiştik. Bize göre kişisel
veri güvenliği millî güvenliğin vazgeçilmez unsurudur. Ancak, geçtiğimiz
günlerde yaklaşık 50 milyon vatandaşımıza ait temel kimlik ve adres bilgilerini
içeren bir veri tabanı, Romanya kökenli bir siteye yüklenmiş ve buradan da
dünyanın dört bir yanına yayılmıştır. Sadece bu olay bile ülkemizdeki güvenlik
duvarlarının ibretlik görüntüsünü gözler önüne sermiştir. Tam bir skandal olan
bu durumu, Hükümetin basite indirgemesi ve alelacele, bilgilerin sızmasının
kendilerinden kaynaklanmadığını söylemesi, ülke yönetiminde bulunduklarını
unuttuğunu gösteren bir sorumsuzluk örneğidir. 
Değerli
milletvekilleri, yaşanan bilgi sızmasını sadece "Kişisel Verileri Koruma
Kanunu’ndan önceydi." şeklinde izah etmek de yanıltıcı olacaktır. Kanunda
verilen yetkilerin amaca uygun kullanılmaması hâlinde kanun hükümlerinin
suistimal edilebileceğini, tasarının görüşülmesi sırasında defaatle dile
getirmiştik. Dolayısıyla, doğru uygulanmaması durumunda söz konusu kanunu
çıkarmış olmak bir anlam ifade etmeyecektir. Bu nedenle Kişisel Verilerin
Korunması Kanunu’nun uygulamasının önemine bir kez daha dikkat çekerek Hükûmeti
uyarıyor, Genel Kurulu saygıyla selamlıyorum. (MHP sıralarından alkışlar)
BAŞKAN
– Teşekkür ederim.
Şahsı
adına, Edirne Milletvekili Erdin Bircan konuşacak.
Buyurun
Sayın Bircan. (CHP sıralarından alkışlar)
ERDİN
BİRCAN (Edirne) – Sayın Başkan, değerli milletvekilleri; yüce heyetinizi
saygıyla selamlıyorum. 
Geçtiğimiz
hafta, Cumhuriyet Halk Partisi adına, Bitlis, Van ve Hakkâri illerine
ziyaretlerde bulunduk. Bu illerde sivil toplum kuruluşlarıyla bir araya geldik,
kamu kurumlarını ziyaret ettik, yurttaşlarımızı dinledik ve partimizin
görüşlerini aktardık. 
Ben
Edirne Milletvekiliyim ama şunu çok iyi bilirim: Türkiye dimdik ayakta
duracaksa eğer, bir ayağı Edirne’dir, bir ayağı Hakkâri’dir, bir ayağı
Ardahan’dır, bir ayağı Muğla’dır. Türkiye’nin dört bir köşesinde aynı kalbin
parçaları olarak bu ülküde ve tasada bir atmalıdır.
Bu
ziyaretimiz esnasında beni çok etkileyen bir olay oldu arkadaşlar. 50
yaşlarında, iyi giyimli, tertemiz giyimiyle iyi Türkçe konuşan bir arkadaşımız
geldi, aynen şunu söyledi: “Cumhurbaşkanına ulaşın, ne şekilde ulaşacağınızı
bilmiyorum ama ulaşın, gerekiyorsa saraya çıkın, ulaşın ve ne olursunuz
merhamet istiyoruz.”, “Bu bölgede insanlar aş istiyor, ekmek istiyor, iş
istiyor ama önce merhamet.” dedi. Maalesef böyle bir sözcükle karşı karşıya
kaldık. Bu çaresizliğin sorumlusu kim? İşte, sizin politikalarınız sonucunda
geldiğimiz nokta arkadaşlar. Yurttaş, devletinden iş istiyor, aş istiyor ama
önce gerçekten merhamet istiyor. Artık canının derdine düşmüş, canı yanıyor;
devletinden de bunu bekliyor. Sapla samanı birbirine karıştırıp “Teröre karşı
politika yapıyoruz.” derseniz olacağı da budur. 
“Açılım,
açılım” diye coşkuyla, büyük nutuklarla attığınız politikalarınızın sonucu,
evine ekmek götürmek, daha iyi bir yaşam sürdürmek, helaliyle kazanıp mutlu
yaşamak isteyenlere yaşattığınız acı olmuştur. Bugünlerde terörle ne
pazarlıklar ettiğiniz yavaş yavaş da medyada ortaya çıkmaktadır. 
Birini
diktatör yapmak için pazarlıklar yaptınız. Diktatörlüğün adını da değiştirerek
“başkanlık” koydunuz. Şehirlerin bomba deposu olmasına göz yumdunuz, suça ortak
oldunuz. Bir taraf özerklik, diğer taraf başkanlık hesapları yaptı; sonuçta
yüzlerce şehit, boşaltılmış şehirler, evinden, yurdundan ayrılmış insanlar ve
yukarıda yaşadığım örnek gibi, gönüllerde büyük kırgınlıklar bıraktınız.
Evleri
yapabilirsiniz; hem de bu, sizin yandaş müteahhitleriniz için de iyi olur.
Gönülleri nasıl onaracaksınız? Bunun sorumlusu AKP’dir. Baştan beri yanlış
olduğunu söylediğimiz açılım politikasıyla, AKP’dir. Başkanlık için her türlü
kirli pazarlıkları yapan yine AKP’dir. 
Sürekli
kandırılan AKP, burada neyle kandırıldı, kim kandırdı sizi? Neyi alıp neyi
verecektiniz? Dolmabahçe mutabakatının tarafları, bu mutabakatın içeriğini
halkımıza açıklamak zorundadır; her iki muhatap da bunu açıklamak zorundadır.
Cumhurbaşkanından sadece merhamet isteyen adamın vebali sizlerin üzerindedir
arkadaşlar ve o vebal, hepinizin felaketi olacaktır.
Nutuk
alanlarında “Senden ümit kesmem, kalbinde merhamet adlı bir çınar vardır.” diye
şiir okumakla olmuyor. Siz, her şeyi tarumar ettiniz, ortada, çınar bir yana,
bir parça ot bırakmadınız. Vatandaş sizden merhameti görmeyince ümit kesmez mi?
O zaman, biz kardeşlerimizi, kardeşliğimizi nasıl koruyacağız, terörle nasıl
mücadele edeceğiz? Yaptıklarınız keşke sadece size zarar verse ama sonuçta
Türkiye’ye zarar veriyor ve bu zararı hep birlikte çekiyoruz; şehit
cenazelerinde yüreklerine ateş düşen anneler, babalar, çocuklar, kardeşler
olarak, tüm Türkiye olarak çekiyoruz. Yeter artık! Halkımıza yaşattığınız da
züldür, zulümdür. Vatandaşlarımızın gönlünde yaratacağınız kırgınlığı onarmak
çok zor. Devlet, öncelikle yurttaşın gönlünde var olur.
Son
olarak, sizi, Yunus’un diliyle selamlıyorum:
“Yunus
Emre der: Hoca,
Gerekse
bin var hacca. 
Hepsinden
iyice,
Bir
gönüle girmektir.”
Yüce
Meclisi saygıyla selamlıyorum. (CHP sıralarından alkışlar)
BAŞKAN
– Teşekkür ediyorum Sayın Bircan.
Şahsı
adına diğer konuşmacı Osmaniye Milletvekili Ruhi Ersoy olacak.
Buyurun
Sayın Ersoy. (MHP sıralarından alkışlar)
RUHİ
ERSOY (Osmaniye) – Sayın Başkan, değerli milletvekilleri; Şanlıurfa şehrimiz
bin yıllık kardeşlik hikâyemizin numune şehirlerinden bir tanesidir. Âdeta
yoğurt mayalamak için muhafaza edilen maya neyse Şanlıurfa’nın kültürel
müktesebatı kültürel çeşitliliği içerisinde birliği temsil noktasında da onu
ifade eder. 
Millî
Mücadele’deki kahramanlığı Şanlıurfa namını ona vermiştir, Türkiye Büyük Millet
Meclisi gecikmeli de olsa geçen hafta madalyasını da bütün Meclisin oy
birliğiyle alıp armağan etmiştir ve Meclis Başkanlığı ve Başkanlık Divanı
heyetinde Şanlıurfalılara takdim etmişlerdir. 
Fakat
bugün itibarıyla, bu son iki yıl içerisinde Şanlıurfa’nın kanayan yarası olan
elektrik meselesi, elektriklerin kesilme meselesi ayyuka çıkmış; devletine,
milletine sadık, toprağını işleyen, emeğini esirgemeyen o samimi Şanlıurfalı
çiftçilerin, Siverekli çiftçilerin âdeta jandarmayla, polisle karşı karşıya
gelebileceği bir noktaya getirmiş. Biz hendekte, Sur’da teröristlerle karşı
karşıya gelme noktasında sonuna kadar devlet, sonuna kadar güvenlik güçleri
diyoruz ama Siverek’te 16 köylünün, en az biner, bin beşer yüz nüfusu olan 16
köylünün bu vermiş olduğu mücadelenin bir kısmı dün akşam ekranlara yansıdı,
bir kısmı da yansımadı. Partimizi, genel merkezimizi ve Meclis grubumuzu
bilgilendiren oradaki kanaat önderleri, gönüldaşlarımız ve samimi vatan
sevdalıları “Biz alın terimizle toprağımızı sürmek ve bu manada emeğimizin
karşılığını almak istiyoruz ama bu özelleştirmelerle elektrik faturaları
tarımsal sulamayla ilgili emeğimizin 2 katı fatura olarak karşımıza çıkıyor.
100 dönüm toprağı işlemek için traktör, mazot masraflarıyla beraber,
ektiğimizin fazlasını borç olarak ödemek durumundayız.” diyor, hemen
beraberinde “Ziraatın bize vermiş olduğu katkıları, kendi borcunu ödemeyenleri
de hesaba katarak tamamını genellendiren bir problem var, bu problemlerle
lütfen Tarım Bakanı ilgilensin.” diyor ve arkasından da Urfa Bozyazı köyünde
seçimden üç gün önce Sayın Faruk Çelik “Bu meselenizi önümüzdeki hafta
çözeceğime söz veriyorum.” ifadesini kullanıyor ve bize de bu ifadelerin
kullanıldığı videoların linklerini gönderip dinletiyorlar. Biz buradan başta
Hükûmete, özelde Sayın Faruk Çelik Bey’e bu problemi bir an önce çözmesini
ifade ediyoruz. Oradaki kardeşlerimizin, bizimle hemhâl ve bu manada
Türkiye’nin birliği, beraberliği için mücadele veren bu kardeşlerimizin bu
sorunlarını çözmekle mükellefiz. Madalyalarını götürdüklerimize, emeklerinin
karşılığı topraklarını işleme haklarıyla verdikleri mücadelede, onlara gerekli
destekleri, aynı hassasiyeti elektrik faturalarıyla ilgili konularda da
göstermek durumundayız. 
Ben
aynı zamanda memleketime “İkinci Urfa burası.” diye, Urfalılar Derneğinin
müdavimlerinden birisi olarak konuşuyorum. Şanlıurfalıların ikinci memleketi,
oraya en yakın olan Osmaniye’dir. 1969’lu yıllarda, 70’li yıllarda başlayan,
Osmaniye’yle oluşturulan mahalleler, bugün itibarıyla birbirimizle kurduğumuz
akrabalıklar ve bizim kültür alışverişimizle beraber bahsetmiş olduğum hukuku,
ilişkiyi birlikte yaşıyoruz. Ne kadar Şanlıurfalı varsa o Şanlıurfalıların
kendisini Osmaniye’de bir o kadar Osmaniyeli ve bir o kadar Türkiye’ye ve Türk
kültürüne ait olduklarını görmenin gururunu yaşıyorum. Osmaniye’deki
Şanlıurfalı kardeşlerimizin de Şanlıurfa’da yaşanan bu krizden haberdar
olduklarını ve onların da bu problemlerinin düzenlenmesi noktasında bizimle
irtibatta olduklarını ifade ediyorum ve diyorum ki: Şanlıurfa’yı, Gaziantep’i,
Kahramanmaraş’ı şanlı, gazi ve kahraman yapan ecdadın çocukları bugün yeni bir
sınavla karşı karşıya. Bu karşı karşıya oldukları sınavı emekle, alın teriyle,
sevgiyle, yeniden toprağı işleyerek vereceklerdir ama ahlaklı, namuslu, çalışan
bu insanların emeklerini, topraklarını işleme haklarını lütfen destekleyelim,
hendek açanları da gerekli şekilde cezalandıralım diyor, Genel Kurulu saygıyla
selamlıyorum. (MHP sıralarından alkışlar)
BAŞKAN
– Teşekkür ederim.
1’inci
maddeyi oylarınıza sunuyorum…
İDRİS
BALUKEN (Diyarbakır) – Karar yeter sayısı istiyoruz Başkanım.
BAŞKAN
– Karar yeter sayısı arayacağım.
Kabul
edenler… Kabul etmeyenler… Karar yeter sayısı yoktur.
Birleşime
elli dakika ara veriyorum.
Kapanma Saati: 19.36
ALTINCI OTURUM
Açılma Saati: 20.26
BAŞKAN: Başkan Vekili Ayşe Nur BAHÇEKAPILI
KÂTİP ÜYELER: Ali Haydar HAKVERDİ (Ankara), Fehmi KÜPÇÜ (Bolu)
----- 0 -----
BAŞKAN – Sayın
milletvekilleri, Türkiye Büyük Millet Meclisinin 76’ncı Birleşiminin Altıncı
Oturumunu açıyorum.
Arkadaşlar henüz
gelmediler herhâlde, gruplardan da kimse yok.
On beş dakika
ara veriyorum.
Kapanma Saati: 20.27
YEDİNCİ OTURUM
Açılma Saati: 20.41
BAŞKAN: Başkan Vekili Ayşe Nur BAHÇEKAPILI
KÂTİP
ÜYELER: Ali Haydar HAKVERDİ (Ankara), Mücahit DURMUŞOĞLU (Osmaniye)
----- 0 -----
BAŞKAN – Sayın
milletvekilleri, Türkiye Büyük Millet Meclisinin 76’ncı Birleşiminin Yedinci
Oturumunu açıyorum.
279
sıra sayılı Kanun Tasarısı’nın 1’inci maddesinin oylanmasında karar yeter
sayısı bulunamamıştı.
Şimdi,
maddeyi tekrar oylarınıza sunacağım ve karar yeter sayısı arayacağım.
Kabul
edenler... Kabul etmeyenler... Kabul edilmiştir, karar yeter sayısı vardır.
279
sıra sayılı Kanun Tasarısı’nın görüşmelerine devam edeceğiz.
Komisyon
ve Hükûmet burada.
2’nci
maddeyi okutuyorum:
MADDE 2- (1) Bu Kanun yayımı tarihinde yürürlüğe girer.
BAŞKAN
– 2’nci madde üzerinde Halkların Demokratik Partisi Grubu adına Muş
Milletvekili Ahmet Yıldırım konuşacak.
Buyurun
Sayın Yıldırım. (HDP sıralarından alkışlar) 
HDP
GRUBU ADINA AHMET YILDIRIM (Muş) – Teşekkür ederim Sayın Başkan.
Sayın
Başkan, değerli milletvekilleri; 279 sıra sayılı Uluslararası Sözleşme’yle
alakalı olarak parti grubum adına söz almış bulunuyorum. Herkesi saygıyla
selamlıyorum.
Evet,
her ay birkaç tane uluslararası sözleşmeyle ilgili Meclis görüşmeleri
yapılmakta ve parti grupları da bu sözleşmelerin içeriğine dönük herhangi bir
değişiklik yapmaksızın sadece düşünceyi ifade etmektedir. Şüphesiz uluslararası
toplumun parçası olan ülkeler, uluslararası iş birlikleri geliştirmek ve
uluslararası…
Sayın
Başkan, bayağı bir uğultu var ama…
BAŞKAN
– Sayın milletvekilleri…
AHMET
YILDIRIM (Devamla) – Ülkelerin uluslararası toplumla bütünleşmek, insanlığın
binlerce yıldır açığa çıkarmış olduğu ortak yaşam kültürüne dair iş birlikleri
yapmak ve uzlaşma kültürünü geliştirmek amacıyla yapmış olduğu bu sözleşmelerin
şüphesiz olumlu birçok tarafı vardır. Ancak, uluslararası sözleşmelerle
taahhütlerde bulunan ülkeler, öncelikle kendi iç hukuk düzenlerinde saygın bir
ülke olmak, ülkesini oluşturan bütün insanlarla barışçıl bir ortam içerisinde
istikrarı yakalamış olmak ve sağlamış oldukları müesses nizamın herkese eşit
mesafede yaklaştığı gerçekliği ve yükümlülüğüyle karşı karşıyadırlar. Ülkemizde
de özellikle hukuk düzeninin, yargısal düzenin, basın özgürlüğünün, akademik
özerkliğin tartışmalı olduğu bir dönemde kendi iç hukukumuzu tesis etmeden,
başta ülkeyi yönetenler olmak üzere, bu hukuk düzenine saygı duymadan ve saygın
bir hukuk düzeni meydana getirmeden, altına imza koymuş olduğumuz uluslararası
sözleşmelerde saygın olabilme şansına maalesef sahip değiliz. 
Bugün,
yeni bir uluslararası sözleşmeyi bu Meclis onayına sunanlara özellikle sormak
istiyoruz. Ülkemiz Avrupa Konseyinin kurucu üyesi, ülkemiz Avrupa Birliğine tam
üye olmaya çalışan bir aday ülke, ülkemiz NATO üyesi, OECD üyesi, Birleşmiş
Milletlerin üyesi. Bu üyelikler şüphesiz bu uluslararası kurumlara üye olan birçok
ülkeye olduğu üzere bizim ülkemize de belli sorumluluklar yüklemektedir. Ancak,
biz bu uluslararası kurumların, uluslararası toplumun bir parçası olarak
ülkemize yüklemiş olduğu sorumlulukları ne kadar yerine getirmekteyiz, bu
konular gerçekten tartışmaya muhtaç konulardır.
Şöyle
ki, özellikle sözüne ettiğim bu uluslararası kurumlar bütün üye ülkelerle
ilgili periyodik raporlar yayımlıyorlar. Ancak, Türkiye Cumhuriyeti Hükûmeti
olarak bu raporların yayımlanma biçimine ilişkin alabildiğine subjektif değerlendirmeler
ve beyanlarla karşılaşmaktayız. Şöyle ki, üyesi olduğumuz, adayı olduğumuz
uluslararası kurumların yayımlamış olduğu raporlara dair işimize geldiği zaman
bu kurumlar saygındır, ancak işimize gelmeyen, yürütmenin uygulamalarını
eleştiren raporlar ise maalesef bu uluslararası kurumları yerden yere vurmanın
gerekçesi yapılmaktadır. Örneğin, başta Avrupa Birliği İlerleme Raporu olmak
üzere üyesi olduğumuz uluslararası kurumların son yıllarda özellikle
Türkiye’yle ilgili yayımlamış olduğu raporlarda birbirine benzeyen ciddi
eleştiriler vardır. Bu raporların ortak özelliklerinden biri şudur: Temel insan
haklarının kullanılmasında Türkiye’de geriye doğru bir gidiş vardır. Basın
özgürlüğünün kullanılmasında, yargının bağımsızlığında, üniversitelerin özerkliğinde
geriye doğru gidişi vurgulayan ilerleme raporlarıyla karşı karşıyayız.
Özellikle bugün bölgede yürütülen savaşta sivillere karşı savaşın hukukunu,
vicdanını, ahlakını maalesef ama maalesef ayaklar altına alan uygulamalar bu
raporlardaki yerini almakta ve bu raporlar ciddi eleştiriler getirmektedir.
Şunu
söyleyelim: 1 Kasım seçimlerinden önce yayımlanması gereken Avrupa Birliği
İlerleme Raporu, Hükûmetin yürütmüş olduğu lobi faaliyetleriyle seçimden önce
yayımlanmamış, bunların yayımlanması maalesef, Avrupa Birliğinin saygınlığına
halel getirecek şekilde 1 Kasım seçimlerinden önce, o zaman için on üç yıldan
beri iktidarda olan Hükûmeti koruma adına 1 Kasım seçimlerinden sonra
yayımlanmıştır. 1 Kasım seçimlerinden önce Avrupa Birliği İlerleme Raporu yayınlanmadığında
Avrupa Birliği saygın bir kurumdu Hükûmete göre, ancak özellikle rapor
yayınlandıktan ve Hükûmete dönük ciddi eleştiriler getirdikten sonra ise çok
ciddi eleştirilerle karşı karşıya kalmıştır. 
Seçim
öncesi yapılan bu erteleme faaliyetine mukabil olarak seçim sonrasında Avrupa
Birliğinin ülkedeki uygulamaları eleştiren bu açıklamalarına dönük eleştiriler
dün muhtarlar toplantısında Cumhurbaşkanı tarafından da çok sert söylemlerle
dile getirilmiş, oysa raporun içeriğine dönük buradaki eleştirilerden ülkenin
düzlüğe çıkarılmasına hizmet edecek dersler alınır mı sorgulaması
yapılmamıştır. 
Örneğin
gidip bu ülke tarihinin en yüz karası uluslararası sözleşmelerden biri olan
göçmen sözleşmesi yapmasını biliyoruz hem de iyi biliyoruz ama aynı ay içinde
sözleşmenin şartlarında çatırdama olunca sözleşmenin Avrupa tarafının kötü
olduğunu ifade etmekten geri durmuyoruz. Hiçbir uluslararası politikamızda
maalesef ilkesel bir altyapı ve düzlem kalmamıştır. 
Türkiye,
Mısır’da darbe yapan Sisi’yle ilişkileri sıfıra indiriyor, sonra gelip en üst
düzeyden görüşme ayarlama çabası içerisine giriyor. Mısır’daki darbeci Sisi’yle
ilişkileri sıfırlayacağız, ondan sonra Sisi’nin uluslararası arenadaki en büyük
destekçisi olan Suudi Arabistan’ın Kralını gidip uçağın merdiveninin başında
karşılamaktan geri durmayacak bir çelişkiyi yaşamaktayız. 
Suriye’de
DAİŞ ve radikal çeteleri destekleyeceğiz, ondan sonra işler yolunda gitmedi mi
aynı örgüte verilen silahlarla bu ülkenin kentleri vurulacak -son bir haftada
olduğu üzere- sayısızca vatandaşımız hayatını kaybedecektir. Kilis’e yönelik
günlerdir DAİŞ saldırısı var ama daha saldırının ismini koyamayan bir Hükûmet
gerçekliğiyle karşı karşıyayız. Neymiş? Suriye tarafından roket gelmiş. Neymiş?
Kaç gündür bu vatandaşlarımız gelen roketlerden hayatını kaybetmiş ya da
yaralanmış. Hâlâ bugüne kadar doğru dürüst, bu saldırının sistematik, DAİŞ’in
bir terör saldırısı olduğu konusunda maalesef ama maalesef bir isimlendirme
yapılmamıştır. Geçen hafta MİT Müsteşarıyla Millî Savunma Bakanı Kilis’e kadar
gidiyor ama aynı MİT’in özellikle iki yıl önce Dışişleri Bakanlığındaki bir
ortam dinlemesinin yansımasında da öğrendiğimiz üzere, gerekirse Suriye’den
ülkeye roketlerin atılabileceği, bunun ise Suriye’ye girişin gerekçesi
yapılabileceği söylemleri hâlâ hafızalardadır. Suriye’den Kilis’e atılan
roketlerle ilgili net bir tavrı ortaya koyamayan bir hükûmet, yoksa atılan bu
roketleri Suriye’ye müdahalenin bir gerekçesi yapmaya mı çalışıyor diye
sormaktan kendimizi alıkoyamıyoruz. 
NURETTİN
YAŞAR (Malatya) - Bravo Ahmet Bey!
AHMET
YILDIRIM (Devamla) – Ülkenin içinde halkıyla barışamayan bir devlet dış
politikada neyin başarılı diplomasisini yürütecek, açıkçası merak ediyoruz. Bu
ülkedeki Kürtlerle bir olan Rojava Kürtlerinin kazanımlarına tahammülsüzlük
gösteren 64’üncü ve önceki Hükûmet, ama buna karşılık özellikle ülke içerisinde
ve dışında Kürt fobisinden kaynaklı politikası hem içte hem dışta ülkenin
itibarını zedelemeye devam etmektedir. 
Bu
anlamda, elbette yeni uluslararası sözleşmeler yapılabilir. Bu sözleşmeler
kendi sıkışmışlığından ötürü günü kurtarmak için değil, günü kurtarmaya
çalışanlar maalesef ama maalesef yanlışlarıyla faturayı bütün ülkeye ödetmeye
çalışıyorlar ki Kilis’te yaşanan maalesef durum budur. Tekrar söyleyelim, Avrupa
Birliği ve ABD raporlarında işinize gelmedi diye gerçeklerden kaçamazsınız,
ancak yüzleşerek ve yanlışlardan dönerek bir bütün olarak hepimiz
kurtulabiliriz.
Bütün
Genel Kurulu saygıyla selamlıyorum. (HDP sıralarından alkışlar)
BAŞKAN
– Teşekkür ederim Sayın Yıldırım.
2’nci
maddeyi oylarınıza sunuyorum…
İDRİS
BALUKEN (Diyarbakır) – Karar yeter sayısı istiyoruz.
BAŞKAN
- Karar yeter sayısı arayacağım.
Kabul
edenler… 
Elektronik
cihazla oylama yapılacaktır.
İki
dakika süre veriyorum.
(Elektronik
cihazla oylama yapıldı)
BAŞKAN
– Karar yeter sayısı vardır, madde kabul edilmiştir.
3’üncü
maddeyi okutuyorum:
MADDE 3- (1) Bu Kanun hükümlerini Bakanlar Kurulu
yürütür. 
BAŞKAN
– 3’üncü madde üzerinde Halkların Demokratik Partisi Grubu adına, Gaziantep
Milletvekili Mahmut Toğrul konuşacak.
Buyurun
Sayın Toğrul. (HDP sıralarından alkışlar) 
HDP
GRUBU ADINA MAHMUT TOĞRUL (Gaziantep) - Sayın Başkan, değerli milletvekilleri;
Genel Kurulu saygıyla selamlıyorum. 
Değerli
Başkan, kişisel verilerin otomatik işleme tabi tutulmasıyla ilgili, Avrupa
Birliğine adaptasyon sürecinde Türkiye'nin hayali hazirana kadar vizesiz
Avrupa’ya giriş fakat uygulamalara baktığımızda her şey kâğıt üzerinde, her şey
yapılıyormuş gibi yapmak ve arkasını, önünü düşünmeden yasalar çıkarmak, Meclisi
bir yasa fabrikasına dönüştürmek ama maalesef özde, nitelikte hiçbir değişiklik
yapmamak. 
Sayın
Başkan, Türkiye dış politikası sıfır sorunla başladı, “komşularla sıfır sorun”
diyenler maalesef, bugün dünyanın tamamıyla kavgalı hâle geldiler. Libya’ya girerken
“Burada NATO’nun ne işi var?” diyenler daha sonra kendi uçaklarıyla beraber
Libya’yı vurdular. Sisi’ye darbeci diyenler, Mursi’nin arkasında olduğunu
söyleyenler maalesef Sisi’yi en üst düzeyde karşıladılar ve Sisi’nin
arkasındaki Suudi Arabistan Kralı’na Devlet Nişanı vermekten geri durmadılar.
Rusya’yla kavga edildi, hatta daha önceleri Şanghay Beşlisi’ne girilmekten
bahsedenler, Rusya uçağını düşürdükten sonra Rusya’ya düşman gibi bakanlar,
Halkların Demokratik Partisi Eş Genel Başkanımız Rusya’yla görüştüğünde
terörist muamelesi görürken kendileri Putin’le görüşmek için olmadık numaralara
başvurdular. Yine, İran’la sorunluyuz. Asıl en büyük sorun da Orta Doğu’da,
Irak’ta, Suriye’de başlatılan, daha önce “Arap Baharı” denilen süreçle devam
ediyor. 
Suriye’de
Esad’ı devireceğiz diye, Cici Esad, beraber tatil yapılan Esad, bir gecede Esed
oldu ve en büyük düşman oldu. Onu yıkmak için uluslararası terör örgütleriyle
iş birliğine girdik. Bugün bu iş birliği gerçekten bir bumerang gibi dönmüş,
Türkiye Cumhuriyeti devletini her gün vuruyor.
Değerli
arkadaşlar, Kilis’e her gün bombalar düşüyor, Kilis halkı büyük kaygı yaşıyor
ve Kilis’te insanlar artık, can ve mal güvenliklerinin olmadığını her gün
haykırıyorlar. Her gün Cizre’ye düşen bombalar IŞİD tarafından atılırken devlet
tarif koymuyor, sanki orada bazı yaratıklar tarafından atılıyor gibi
“Suriye’den bomba düştü.” diyorlar ve IŞİD’in attığı bombaları görmezden
geliyorlar.
Yine,
bu IŞİD’le öyle bir iş birliği hâline girdik ki dünyanın tüm çeteleri Azez-Cerablus
arasından gelip bu bölgeden geçerek IŞİD çetelerine katıldılar. Aynı çeteler
oradan geçerek ülkemizi kana buladılar, Ankara’yı, Suruç’u, Diyarbakır’ı,
İstanbul’u, hatta Avrupa başkentlerini kana buladılar ama biz bunları görmezden
geldik. Hatta, dünyaya öyle bir algı yarattık ki Sudan’dan çeteler geliyor,
bizim askerimize açıkça “Ben IŞİD saflarına geçmek istiyorum.” diyebilecek
kadar Türkiye’yi bu çete örgütle iş birliği hâlinde gören bir algı dünya
kamuoyunda var ve bugün Kilis’te, değerli arkadaşlar, göç başlamış durumda.
Satılan ev oranları artıyor. Halk sokağa çıkmaya cesaret edemiyor. İnsanlar,
esnaf dükkânını açamıyor. Üniversite öğrencilerine aileleri tarafından
“Gerekiyorsa kayıtlarını bir yıl dondur, eve gel.” şeklinde telkinlerde bulunuluyor.
Nobel’e aday olan ilimiz, maalesef, bugün yaşanmaz bir il hâline geldi. Hani
Kilis’i Nobellik görenler, Nobel’e aday gösterenler; bugün bu ortaya çıkan
eserle övünebiliyorlar mı acaba? Her gün buraya, Kilis’e bombalar düşerken;
grup başkan vekilimiz ve diğer partilerin grup başkan vekilleri “Bu konuda
devletin yetkilileri çıksın. Kilis’te ne oluyor?” diye çırpınırken, “Bir
devlet, Hükûmet yetkilisi çıksın buraya bir izahat versin.” dendiği hâlde
günlerdir hâlâ çıkıp bir kişi, Hükûmet yetkilisi bu konuda tek bir bilgi
vermiyor.
DAİŞ
çetesi onlar için asla üzülmemesi gereken bir grup gibi algılanıyor. Bugün
Antep, Kilis, Hatay artık Peşaver gibi bir algıya sahip değerli arkadaşlar.
Bugün Türkiye’nin Pakistanlaştığına dair dünya ve Türkiye kamuoyunda bir algı
var ve gittikçe, insanlar can ve mal güvenliği korkusu yaşıyorlar, bu kentlerin
yaşanmaz olduğunu söylüyorlar. Hatta ve hatta göçmenler bile maalesef
ülkelerinde tepelerine bomba yağdırılırken geldikleri Kilis’te ikinci defa bir
bomba yağmuruna tabi tutuluyorlar ve oradan da kaçmaya başlıyorlar. Bu durum
karşısında kılını dahi kıpırdatmıyorlar. Oraya Genelkurmay Başkanı gidiyor,
oraya MİT Müsteşarı gidiyor ama Türkiye kamuoyuna tek bir bilgi bir Hükûmet
yetkilisi tarafından verilmiyor. İşte, bugün sınır hattımız, maalesef, bu çete
saldırısının tehdidi altında ama tek bir önlem yok. Kilis sahipsiz. Bugün
Kilis’e hiçbir Hükûmet yetkilisi “Burada rahat olun, güvendesiniz.”
diyebileceği tek bir mesaj veremiyor. Çünkü biliyorlar ki beslediğin karga
gözünü oyuyor bugün. Beslediğiniz karga bugün gözünüzü oyuyor ve siz bu durum
karşısında da maalesef bir tutum belirleyemiyorsunuz. 
Değerli
arkadaşlar, ülkelerinden kaçan bu mültecileri de bugün hem dışarıya karşı hem
ülkede iç siyasete karşı bir silah olarak kullanmaktan da geri durmuyorsunuz.
Daha iki gün önce Avrupa Birliğinin Genişlemeden Sorumlu Bakanı Prodi şunu
söylüyor, diyor ki: “Mülteciler Türkiye’nin elinde bir atom bombasıdır, yarın
üstümüze atabilir.” Evet, gerçekten bir atom bombası gibi kullanmaya çalışıyoruz,
Avrupa’yı tehdit ediyoruz. “Uçaklar boş mu duruyor, otobüsler boş mu duruyor?”
diye dış politikamızı, bitmiş dış politikamızı dizayn etmeye çalışıyoruz. Peki,
içeride ne yapıyoruz? İçeride de aynısını yapıyoruz. Bunu, muhalif gördüğünüz,
kendinizden görmediğiniz, Alevi ve Kürtlere karşı yine bir silah olarak
kullanıyorsunuz. Alevilerin ortasına kamplar yapıyorsunuz. Baba Esat döneminde
Rojava bölgesinde yapılan Arap kemerini bugün Kürt kentlerini yıkmak suretiyle
oraya yapmak istiyorsunuz.
Biz
Halkların Demokratik Partisi olarak, buna izin vermeyeceğiz, sınır
bölgelerindeki halkımıza da sahip çıkacağız, bunu böyle bilmeniz lazım. Aksi
takdirde, olacak olanlar, DAİŞ çetesinin bir bomba gibi eteğinizde kalacağını
bilmeniz gerekiyor. Gerekli önlemleri almazsanız DAİŞ çetesi, sizin büyütüp
beslediğiniz bu DAİŞ çetesi bumerang gibi dönecek ve sınır illerimizi; ekonomik
hayatını, sosyal hayatını, tüm yaşamını, can ve mal güvenliğini tehdit etmeye
devam edecek. DAİŞ’i nasıl beslediğinizi herkes biliyor, dünya kamuoyu da
biliyor. 
Genel
Kurulu saygıyla selamlıyorum. (HDP sıralarından alkışlar) 
BAŞKAN
– Teşekkür ederim Sayın Toğrul. 
III.- YOKLAMA
(CHP
sıralarından bir grup milletvekili ayağa kalktı) 
ÖZGÜR
ÖZEL (Manisa) – Sayın Başkan, yoklama talebimiz vardır. 
BAŞKAN
– Yoklama talebi var. 
Sayın
Özel, Sayın Erkek, Sayın Kuyucuoğlu, Sayın Tarhan, Sayın Purçu, Sayın Akaydın,
Sayın Doğan, Sayın Sarıhan, Sayın Yıldız, Sayın Zeybek, Sayın Emir, Sayın
Bircan, Sayın Çamak, Sayın Kuşoğlu, Sayın Yedekci, Sayın Aldan, Sayın Yüksel,
Sayın Emre, Sayın Köprülü, Sayın Çam. 
Üç
dakika süre veriyorum ve süreyi başlatıyorum. 
(Elektronik
cihazla yoklama yapıldı) 
BAŞKAN
– Toplantı yeter sayısı vardır.
IX.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- Kişisel Verilerin Otomatik İşleme Tabi
Tutulması Karşısında Bireylerin Korunması Sözleşmesine Ek Denetleyici Makamlar
ve Sınıraşan Veri Akışına İlişkin Protokolün Onaylanmasının Uygun Bulunduğuna
Dair Kanun Tasarısı (1/692) ve Dışişleri Komisyonu Raporu (S. Sayısı:279)
(Devam)
BAŞKAN
- Maddeyi oylarınıza sunuyorum: Kabul edenler... Kabul etmeyenler... Kabul
edilmiştir.
Sayın
milletvekilleri, tasarının tümü açık oylamaya tabidir.
Açık
oylamanın elektronik oylama cihazıyla yapılmasını oylarınıza sunuyorum: Kabul
edenler... Kabul etmeyenler... Kabul edilmiştir.
Oylama
için üç dakika süre vereceğim.
Oylama
işlemini başlatıyorum.
(Elektronik
cihazla oylama yapıldı)
BAŞKAN
– Sayın milletvekilleri, Kişisel Verilerin Otomatik İşleme Tabi Tutulması
Karşısında Bireylerin Korunması Sözleşmesine Ek Denetleyici Makamlar ve
Sınıraşan Veri Akışına İlişkin Protokolün Onaylanmasının Uygun Bulunduğuna Dair
Kanun Tasarısı açık oylama sonucu:
“Kullanılan
oy sayısı : 196
Kabul : 195
Ret : Yok.
Çekimser : 1
Boş : Yok.
Geçersiz: Yok. (x)
 Kâtip Üye Kâtip
Üye
 Ali Haydar Hakverdi Mücahit
Durmuşoğlu
 Ankara Osmaniye”
Böylelikle
tasarı kabul edilmiş ve kanunlaşmıştır.
Sayın
milletvekilleri, 2’nci sırada yer alan, Cezaî
Konularda Uluslararası Adlî İşbirliği Kanunu Tasarısı ve Adalet Komisyonu
Raporu’nun görüşmelerine kaldığımız yerden devam edeceğiz.
2.- Cezaî Konularda Uluslararası Adlî
İşbirliği Kanunu Tasarısı (1/695) ve Adalet Komisyonu Raporu (S. Sayısı: 278) (xx)
BAŞKAN
– Komisyon? Burada.
Hükûmet?
Burada.
Geçen
birleşimde İç Tüzük’ün 91’inci maddesine göre temel kanun olarak görüşülen 278
sıra sayılı Kanun Tasarısı’nın birinci bölümünde yer alan 3’üncü madde
üzerindeki son önergenin oylama işleminde kalınmıştı. 
Önergeyi
hatırlatmak için tekrar okutup oylarınıza sunacağım.
Türkiye Büyük Millet Meclisi Başkanlığına
Görüşülmekte
olan 278 sıra sayılı Cezaî Konularda Uluslararası Adlî İşbirliği Kanunu
Tasarısı’nın 3’üncü maddesinin 2’nci fıkrasının sonundaki “bağlanabilir”
ibaresinin “bağlanır” olarak değiştirilmesini arz ve teklif ederiz.
 İsmail Faruk Aksu  Erhan
Usta  Kadir Koçdemir
 İstanbul  Samsun
 Bursa
 Baki Şimşek  Kamil
Aydın
 Mersin  Erzurum
BAŞKAN
– 3’üncü maddeyi oylarınıza sunuyorum: Kabul edenler… Kabul etmeyenler… Kabul
edilmiştir. (Gürültüler)
ÖZGÜR
ÖZEL (Manisa) – Sayın Başkan…
BAŞKAN
- Önergeyi okuttum… Önergeyi oyladım…
ÖZGÜR
ÖZEL (Manisa) – Önerge kabul edildi. Önergeniz kabul edildi. (CHP ve MHP
sıralarından “Bravo” sesleri, alkışlar) 
BAŞKAN
– Önergeyi oylattım…
ÖZGÜR
ÖZEL (Manisa) – Önerge kabul edildi.
BAŞKAN
- Sayın milletvekilleri, okuduğum şeyi dinleyin. Lütfen!
HAKAN
ÇAVUŞOĞLU (Bursa) – Başkanım, maddeyi oylattınız.
BÜLENT
TURAN (Çanakkale) – Tutanaklara bakın Sayın Başkan. 
BAŞKAN
- Önergeyi oylattım… Lütfen!
Burada
üçüncü önergeyi açık açık bir kez daha okudum ve oylarınıza sundum. 
Şu
anda kabul edilen önerge doğrultusunda maddeyi oylarınıza sunuyorum: Maddeyi
kabul edenler… 
BÜLENT
TURAN (Çanakkale) – Sayın Başkan…
HAKAN
ÇAVUŞOĞLU (Bursa) – Başkanım “madde” dediniz. 
BÜLENT
TURAN (Çanakkale) – Sayın Başkan, beni dinler misiniz.
BAŞKAN
– Sizi dinleyeceğim ama bu konuda netim. Lütfen, siz de beni anlayışla
karşılayın.
HAKAN
ÇAVUŞOĞLU (Bursa) – Sayın Başkanım, tutanağa bakmadan net olmayın.
BAŞKAN
– Buyurun, dinliyorum sizi. 
BÜLENT
TURAN (Çanakkale) – Sayın Başkan, bir ara verin, tutanaklara bakalım, karar
verin sonra. 
BAŞKAN
– Bakın, ben yaptığım işin son derece net olduğunu biliyorum, bu konuda geri
adım atmayacağımı da belirtiyorum. Ama grup başkan vekilisiniz, bu konuda bir
talepte bulunduğunuz için on dakika ara veriyorum, grup başkan vekillerini de
arkaya çağırıyorum.
Kapanma Saati: 21.17
SEKİZİNCİ OTURUM
Açılma Saati: 21.31
BAŞKAN: Başkan Vekili Ayşe Nur BAHÇEKAPILI
KÂTİP ÜYELER:
Ali Haydar HAKVERDİ (Ankara), Mücahit DURMUŞOĞLU (Osmaniye)
----- 0 -----
BAŞKAN – Sayın
milletvekilleri, Türkiye Büyük Millet Meclisinin 76’ncı Birleşiminin Sekizinci
Oturumunu açıyorum.
Tabii,
tutanaklar bizim her şeyimiz. Zaman zaman tutanakta yazılanlara itiraz etsek
dahi veya “Öyle olmadı böyle oldu.” diye itiraz etsek ve iddia etsek dahi
tutanaklar işin gerçeğini gösteriyor.
Ben
önergeyi okuttuktan sonra önergeyi değil 3’üncü maddeyi oylarınıza sunmuşum.
Ondan sonra da “Önergeyi okuttum.” diye üstüne üstlük bir de iddia etmişim. (AK
PARTİ ve CHP sıralarından alkışlar)
Tutanaklar
her şeyi söylediği için, İç Tüzük’ün 13’üncü maddesine göre usulen bir usul
tartışması açmak zorundayım.
ZİHNİ
AÇBA (Sakarya) – Tutanaklara müdahale edilmiş olamaz yani!
YILMAZ
TUNÇ (Bartın) – Gerek yok Başkanım usul tartışmasına.
BAŞKAN
– Usulen bunu yapmak zorundayız arkadaşlar.
ERKAN
AKÇAY (Manisa) – Lehinde…
İDRİS
BALUKEN (Diyarbakır) – Aleyhte…
MEHMET
DOĞAN KUBAT (İstanbul) – Lehinde…
ÖZGÜR
ÖZEL (Manisa) – Aleyhte…
BAŞKAN
– Erkan Akçay lehte, Sayın Baluken aleyhte, Doğan Kubat lehte, Özgür Özel
aleyhte…
Evet,
lehte olmak üzere Sayın Erkan Akçay’ı kürsüye davet ediyorum.
Buyurun.
Süreniz
üç dakikadır. 
X.- USUL HAKKINDA GÖRÜŞMELER
1.- Oturum Başkanı TBMM Başkan Vekili Ayşe
Nur Bahçekapılı’nın 278 sıra sayılı Kanun Tasarısı’nın 3’üncü maddesiyle ilgili
önerge üzerinde yapılan oylama işlemi sırasındaki tutumu hakkında
ERKAN
AKÇAY (Manisa) – Sayın Başkan, değerli milletvekilleri; hepinizi saygıyla
selamlıyorum. 
İyi
ki tutanaklar var, eğer tutanaklar olmasaydı ne olurdu? İşin içinden çıkmak
mümkün olmazdı. Dünden beri yaşananlar bu tutanakların önemini, değerini
hepimize bir kez daha gösterdi ve iyi ki İç Tüzük’ün bu maddeleri de var. 
Sayın
Başkan, değerli milletvekilleri; dün akşam “Eğer kapı açıksa bacadan girmeye
çalışmanın gereği yok. Yine, biz, İç Tüzük gereğince, usulünce bu hadiseyi
çözebiliriz demiştim.” Bana göre, aslında, hadise usul yönüyle çözüme
girmiştir. Dün tutanaklara baktıktan sonra ve kapandıktan sonra bugün bu
tutanakları baştan sona ayrıntılı olarak da inceledim. İnşallah, bundan sonraki
görüşmeler ve usuller de aynı bu şekilde gidecektir. Çünkü Sayın Turan karar
yeter sayısı istemiş, ben duymamıştım ama arkadaşlarımızın bir kısmı duymuş ve
siz de duymuşsunuz. Ama bunu tutanaklardan teyit etmek de son derece isabetli
olmuştur. 
Yalnız
benim Adalet ve Kalkınma Partisi Grubuna bir önerim var: Milliyetçi Hareket
Partisinin verdiği bu önergenin ne kadar isabetli ve ısrarlı olduğunu da
gördünüz. Artık bunu oylamada reddetmeyelim, gelin kabul edelim, sonra nazar
değmesin tasarıya. 
Evet,
bu işlemler nedeniyle biz de üzüldük ama Sayın Başkan daha çok üzüldü. Eminim
bundan sonraki işlemlerde daha fazla rahatlayacaktır ve moral bulacaktır. 
Benim
şimdilik söyleyeceklerim bunlar çünkü süreyi daha minimum düzeyde tutmaya karar
vermiştim ama yarım dakika fazla konuştuk Sayın Başkan.
Teşekkür
ederim. (MHP sıralarından alkışlar)
BAŞKAN
– Ben teşekkür ederim Sayın Akçay. 
Sayın
Baluken, aleyhte…
İDRİS
BALUKEN (Diyarbakır) – Teşekkür ederim. 
Sayın
Başkan, değerli milletvekilleri; ben de hepinizi saygıyla selamlıyorum. 
Aslında,
tabii, bugün ortaya çıkan durum, insan olmamız gereği, herkesin hata
yapabileceğiyle ilgili bir durum. O nedenle, böyle çok ağır, sert konuşmaya
gerek yok. Ama şu açıdan bakmak gerekiyor. Yani bir muhalefet partisinden dün
geceden beri gelen bir önerge birkaç kezdir kabul edilmesine rağmen ve bu
önerge… 
COŞKUN
ÇAKIR (Tokat) – Olumsuz bir önerge.
İDRİS
BALUKEN (Devamla) – …sadece bir kelime değişikliğini içermesine rağmen ısrarla
bunu kabul etmeme adına direniyorsunuz. Yani böyle bir iktidar anlayışı olmaz.
“Muhalefetin her söylediği yanlıştır.” üzerinden, her verdiği önergeyi mutlaka
reddetmek üzerinden bir yaklaşım yerine, zaman zaman daha yapıcı, bu Meclis
çalışmalarını da rahatlatan, gerilimi azaltan tutumlar içerisinde olsanız bu
tartışmalar büyümez. 
Yani
dün gece burada kırk beş dakikaya yakın yapılan usul hatasıyla ilgili
tartışmalar yürütüldü ve Sayın Meclis Başkan Vekilinin -biz AKP’den bir kadın
Meclis başkan vekili seçilmesi itibarıyla da ayrı bir yere koyar, önemseriz de
ama- anladığım kadarıyla o sert tartışmalarda biraz kalbini de kırmışız. Bugün
gerçi mevcut hukuk içerisinde buradaki siyasi eleştirilerimizin zaman zaman
sertleşebileceğini ifade etmeye çalıştık. Ama burada bütün suç sizde yani
iktidar grubunda. Yani dünden beri bu kadar diretmeseniz böyle bir sorun da
çıkmaz. 
Tabii,
burada farklı bir noktaya dikkat çekmek istiyorum. Yani dünden beri, buradaki
Meclis emekçilerinin yaptığı işin ne kadar önemli olduğu da ortaya çıkıyor.
İşte, bugün tutulan tutanaklar nedeniyle, yapılması muhtemel bir yanlıştan geri
dönüyoruz. Ama burada bu kadar emek harcayan Meclis emekçilerinin henüz özlük
haklarıyla ilgili kısmi düzeltmeleri bile yapamadık. Geçen yıl, 24’üncü Yasama
Dönemi’nde, bu yıl Plan Bütçe görüşmeleri sırasında yine gündeme geldi.
Mecliste farklı statüde çalışan emekçilerin gerçekten hem özlük haklarıyla
ilgili hem çalışma saatleriyle ilgili, izin haklarıyla ilgili, ücretleriyle
ilgili çok ciddi sıkıntılar olmasına rağmen, siyasi parti grupları olarak
maalesef iktidar partisini bir türlü ikna edemedik. Yani yirmi dört saat
boyunca burada bizimle çalışan kavas arkadaşlarımızın çok küçük bir meselesini
bile kaç yıldır çözemiyoruz ama bakın, kritik durumlarda, buradaki Meclis
emekçilerinin aslında Meclis çalışması için ne kadar kritik mesai yürüttüğü, ne
kadar önemli çalışmalar yaptığı da bir kez daha ortaya çıkmış oldu. Hiç olmazsa
bu vesileyle umarım iktidar partisi bu konuda bir kez daha düşünür, Meclis
emekçilerini memnun eden bir çalışmaya hep beraber imza atarız diyorum.
Hepinize
saygılar sunarım. (HDP sıralarından alkışlar)
BAŞKAN
– Teşekkür ederim Sayın Baluken.
Lehte
Mehmet Doğan Kubat, İstanbul Milletvekili.
Buyurun.
(AK PARTİ sıralarından alkışlar)
MEHMET
DOĞAN KUBAT (İstanbul) – Sayın Başkanım, değerli arkadaşlar; açılan usul
görüşmesinde Başkanlığımızın düzeltme noktasındaki tutumu lehinde görüşlerimi
ifade etmek üzere söz aldım. Bu vesileyle yüce heyetinizi saygılarımla
selamlarım. 
Değerli
arkadaşlar, Meclisin bu çalışma trafiği içerisinde zaman zaman benzer hatalar
geçmiş dönemde de yapıldı. İç Tüzük’ün bu 13’üncü maddesini defaatle uyguladık.
Burada da bir önerge dün 3’üncü madde üzerinde Milliyetçi Hareket Partisi
tarafından verilmiş. Esasen bizim takdiri olarak öngördüğümüz mütekabiliyet
şartına bağlı olmayan durumlarda adli iş birliğine yönelik Bakanlığa
mütekabiliyet, karşılıklılık esasında ihtiyari bir yetki vermişiz, Milliyetçi
Hareket Partisi de “Bunu mecbur hâle getirelim.” diye… Aslında belki normal şartlar
içinde değerlendirilebilir ama dün Genel Kurul bu yönde takdir etmiş ve
reddetmiş. Dün komisyon ve hükûmet aşamasındaki işlemler tamamlandıktan sonra
önergenin oylaması bugüne kalmış. Şimdi, değerli Başkanımız bu önergeyi oya
sunarken dün önündeki işlemleri de belirtmediği için, önergeyi hatırlatmak için
bize tekrar okutup aslında önergeyi oyumuza sunması gerekirken maddeyi
oylarımıza sundu, biz de Genel Kurul olarak maddenin oyumuza sunulduğunu
düşünerek kabul oyu verdik. Sonra tutanakların incelenmesinden bu hata
anlaşıldı ki insani bir durumdur. Değerli Başkanımız da dünden beri –ona da
geçmiş olsun diyorum- bir ufak rahatsızlık geçiriyor. İnsanız hepimiz, zaman
zaman bu tür hatalar olur, düzeltmek de yine hukuk çerçevesinde, mevzuat
çerçevesinde her zaman mümkündür. Önemli olan bu noktada anlayış içerisinde
olmaktır. Bu hatanın düzeltilmiş olmasından dolayı da Genel Kurulun buradaki…
Aslında önemli olan, Genel Kurulun sağlıklı bir işlem yapabilmesi açısından biz
bu 13’üncü maddeyi şu anda işletiyoruz. Bunun işletilmiş olması da önemlidir.
Yüce
heyetinizi saygılarımla selamlıyorum. (AK PARTİ sıralarından alkışlar)
BAŞKAN
– Teşekkür ederim.
Sayın
Özgür Özel, aleyhte.
Buyurun
lütfen. 
ÖZGÜR
ÖZEL (Manisa) – Sayın Başkan, değerli milletvekilleri; hepinizi saygıyla
selamlıyorum.
Dün
akşamdan beri bir tartışma gidiyor. Tartışma bazen çok gereksiz gibi görünse de
şimdi anlıyoruz ki tutanaklara bakmak, tutanaklara göre işlem yapmak; İç
Tüzük’teki tüm maddelerin ne manaya geldiğini, ne aşamada kullanılabileceğini
bilmek son derece önemli. 
Şimdi
İç Tüzük’ün 13’üncü maddesine göre bir usul tartışması açarak işlemle ilgili
yeniden hem Genel Kurulun, grupların görüşünü almak hem de doğrusunu tesis etme
imkânı var. O zaman İç Tüzük’ten kaynaklanan hakların kullanımına tepki
göstermemek lazım. 
Dün,
Adalet ve Kalkınma Partisinin sayın grup başkan vekili, aslında muhalefet
partilerinin sıkça başvurduğu bir yola kendi grubunun hakkını, hukukunu korumak
için başvurdu. Gecenin ilerleyen saatlerinde bir karar yeter sayısı talep etti,
önergesi ret olmadan bugüne kalsın diye. Ama tutanağa geçen bu ifade Sayın
Başkan tarafından duyulmadı, geçmiş zamanlarda bizim başımıza defalarca geldiği
gibi. Sonra tutanağa bakıldı, istendiği anlaşıldı, ona göre bir işlem yapıldı.
Ama bu kadar çetrefilli işten bir sonuç çıktı. Biz artık bundan sonra şunu
biliyoruz: Gruplardan herhangi birisi karar yeter sayısını talep eder de
–herhangi bir aşamada, oylamaya doğru gidilen süreçte- bu tutanağa geçerse,
Meclis başkan vekili bunu duymamış olsa dahi itiraz sonucu tutanaktan bunun
tespiti durumunda karar yeter sayısı aranacağına ilişkin bir mutabakata ve
yerleşmiş bir uygulamaya kavuştuk. Aslında, hep muhalefeti mağdur eden ama
derdimizi anlatamadığımız bu husus bir kez iktidarın başına gelince iktidar
partisinin katkılarıyla bir çözüme kavuştu. 
Birçok
hata yapılabilir. Ben dün akşam Başkanın hata yaptığını, şu anda hata yaptığını
da düşünmüyorum. Bir hata varsa insanların dikkatini toplayabilecek, sağlıklı
karar verebilecek ölçülerde çalışmasıyla mümkün. Siz, bir uzun yol şoförünü
otuz altı saat direksiyon başında tuttuktan sonra “Neden hatalı sollama yaptın,
neden uyukladın, neden dikkatin dağıldı?” diyemezsiniz. Orada sorumluluk,
insani şartlarda çalışmamayı zorlayan anlayışındır.
Bir
de şunu iktidar partisine söylemek lazım: Bakın, hukuk, eşitlik, vicdan herkese
bir gün lazım oluyor. Öyle bir havadayız ki, örneğin bir gün işte çok
sevdiğiniz Sayın Cumhurbaşkanı tutup “2 kere 2 5” dese, öyle bir moddasınız ki,
hemen içinizden biri çıkacak “Kerrat cetvelindeki tarihî hatayı düzeltiyoruz.”
deyip savunmaya başlayacaksınız. (CHP sıralarından alkışlar)
MURAT
GÖKTÜRK (Nevşehir) – Ne alakası var?
ÖZGÜR
ÖZEL (Devamla) – Bu mantık, bu anlayış bizi bu sona getiriyor. Oysa doğrular
birdir, tektir. Bizim yol göstericimiz hukuktur ve karar verirken vicdan
terazisine bakacağız. Partizanlığın sonu bazen böyle çok zor noktalara
getirebilir bizi.
Sayın
Başkana anlayışı için teşekkür ediyor, çalışmalarda başarılar diliyorum. (CHP
sıralarından alkışlar)
BAŞKAN
– Çok teşekkür ediyorum. 
Keşke
bütün usul tartışmaları böyle olsa. Ben şu duyguyu bir kez daha yaşadım:
Arkadaşlık güzel şeymiş. Tekrar tekrar teşekkür ediyorum hepinize.
Sayın
milletvekilleri, 3’üncü madde üzerindeki önergeyi oylatmamız gerekirken sehven
maddeyi oylatmamız nedeniyle oylamada irade tam olarak ortaya çıkamamıştır.
Dolayısıyla, İç Tüzük'ün 13’üncü maddesi çerçevesinde önergenin oylamasını
tekrarlayacağım, karar yeter sayısı arayacağım.
IX.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
2.- Cezaî Konularda Uluslararası Adlî
İşbirliği Kanunu Tasarısı (1/695) ve Adalet Komisyonu Raporu (S. Sayısı: 278)
(Devam)
BAŞKAN
– (278) sıra sayılı Kanun Tasarısı’nın görüşmelerine devam edeceğiz.
Komisyon?
Burada.
Hükûmet?
Burada.
Önergeyi
kabul edenler... Kabul etmeyenler... Önerge kabul edilmemiştir, karar yeter
sayısı vardır.
3’üncü
maddeyi oylarınıza sunuyorum: Kabul edenler... Kabul etmeyenler... 3’üncü madde
kabul edilmeyen önerge doğrultusunda kabul edilmiştir.
Sayın
milletvekilleri Danışma Kurulunun önerisi vardır, okutuyorum:
Danışma Kurulu Önerisi
Türkiye
Büyük Millet Meclisinin 96’ncı yıl dönümünün ve Ulusal Egemenlik ve Çocuk
Bayramı’nın kutlanması, günün anlam ve öneminin belirtilmesi amacıyla Genel
Kurulda özel bir görüşme yapılması için Türkiye Büyük Millet Meclisinin 23
Nisan…
ÖZGÜR
ÖZEL (Manisa) – Sayın Başkanım, özür dileyerek bir katkı yapmam lazım. Yine bir
hata yapmayalım bu kadar kargaşadan sonra. 
Şimdi,
Hükûmet ve Komisyonu sordunuz, kanunun görüşmelerine geçtiniz. Bu kanun
görüşmelerini bitirmeden bir Danışma Kurulu önerisi okumamız, bunu oya sunmamız
mümkün değil. 
BAŞKAN
– Çok örneği var Sayın Özgür Özel. 
ÖZGÜR
ÖZEL (Manisa) – Sayın Başkan, olmaz yani bundan önce olabilir, kanun bittiğinde
olabilir. 
BAŞKAN
– Sayın Özel, bakın, bu konuda hepimizden daha deneyimli olanlar Kanunlar
Kararlar Dairesi ve yapılan her işlemi, her öneriyi örnekleriyle birlikte
sunuyorlar…
ÖZGÜR
ÖZEL (Manisa) – Yanlış yapıyorlar.
BAŞKAN
- …ve burada biz görüştükten sonra bu işlemi gerçekleştiriyoruz…
ÖZGÜR
ÖZEL (Manisa) – Efendim, o zaman şöyle yapalım…
BAŞKAN
- …ve böyle bir şey de yapıldı.
ÖZGÜR
ÖZEL (Manisa) – Şöyle yapalım Sayın Başkanım…
BAŞKAN
– Nasıl yapalım?
ÖZGÜR
ÖZEL (Manisa) – Siz başladığınız işleme, bu kanun görüşmelerine devam edin.
Kanunlar Kararlar geçmişteki örneklerin fotokopilerini gruplara sunsunlar,
bakalım. Sonuçta bu ortak öneri eninde sonunda oylanacak ama gecenin sonunda
ama başında. Eğer varsa, bir sonraki maddeden önce yaparsınız ama bizim yasama
mantığımız kanun görüşmelerine başladıktan sonra, başlamış bir işlem
tamamlanmadan bu işlemin araya alınarak yapılmasını uygun görmüyor. 
BAŞKAN
– Ben yapıldığını hatırlıyorum. 
BÜLENT
TURAN (Çanakkale) – Sayın Başkan…
BAŞKAN
– Sizi dinleyeyim Sayın Turan. 
BÜLENT
TURAN (Çanakkale) – Sayın Başkan, belki gündemi yakinen takip etmemiş
arkadaşlar olabilir, zabıtlara geçsin, söyleyeceğim. 
Az
önce Sayın Grup Başkan Vekilinin Divan kâtibinin sözünü keserek engellemiş
olduğu Danışma Kurulu önerisi, 4 partinin de ortak imza atarak 23 Nisanla
ilgili tören ve Meclisimizin Cumartesi saat 14.00’te açılması için tüm
partilerin katılmasının davet metni… Çok böyle tartışmalı, ihtilaflı bir konu
falan değil. Dolayısıyla, şimdi okunmasında da, sizin takdir edeceğiniz zaman
okunmasında da bizim açımızdan hiçbir mahzur yok. Ancak, mesele üzüm yemekse,
mesele Meclisi çalıştırmaksa bu tarz çıkışların ben bu Genel Kurulun genel
mehabetine aykırılık doğuracağını düşünüyorum. 
Takdir
zatıalinizin. 
BAŞKAN
– Şimdi, sayın milletvekilleri…
ÖZGÜR
ÖZEL (Manisa) – Sayın Başkan…
BAŞKAN
– Sayın Özel...
ÖZGÜR
ÖZEL (Manisa) – Peki, buyurun. 
BAŞKAN
- Bu oylarınıza sunduğum Danışma Kurulu önerisinde hepinizin imzası var, zaten
böyle olduğu için de geçmiş örneklerden hareket ederek görüyoruz ki ortak bir
Danışma Kurulu önerisi olduğu vakit bunu her aşamada oylayabiliyoruz; bunu
yaptık, bu yapıldı ve yapılıyor. Ama tabii ki ortak bir Danışma Kurulu önerisi
olmasa böyle bir şey yapılmasının imkânı, ihtimali olmadığını hepimiz biliyoruz.
Ama burada ortak bir irade beyanı var ve bu irade beyanını, işlemini kapatıp
işimize bakmak anlamında oylamayı şimdi yaptık, hiçbir mahzuru yok. 
ÖZGÜR
ÖZEL (Manisa) – Sayın Başkan, bakın…
BÜLENT
TURAN (Çanakkale) – Yapmayalım, okumayalım, kanuna geçelim Sayın Başkan.
YILMAZ
TUNÇ (Bartın) – Hayır, okuyalım oylayalım Danışma Kurulunu Sayın Başkanım,
başladık. 
BAŞKAN
– Bir dakika…
ÖZGÜR
ÖZEL (Manisa) – Sayın Başkan, şimdi, bir kez şunu yapalım... 
YILMAZ
TUNÇ (Bartın) – Yani, Özgür Bey’in isteğine göre mi hareket edeceğiz?
ÖZGÜR
ÖZEL (Manisa) – Ayıptır ya!
BAŞKAN
- Sayın Tunç, lütfen, ben Sayın Özgür Özel’i dinliyorum.
Evet,
Sayın Özel…
ÖZGÜR
ÖZEL (Manisa) – Sayın Başkan, Danışma Kurulu önerisinin altında benim imzam
var, bunda hiçbir sıkıntı yok, 4 partinin birlikte imza attığı bir öneri. Biraz
önce de bir yanlış yaptık, düzeltirken bir imece koyduk ortaya. Benim
anlayışıma göre de, benim şahit olduğum uygulamalara göre de kanuna geçtikten,
komisyonu sorduktan, önerge, madde oylattıktan sonra araya Danışma Kurulu
önerisi sokmak doğru değil. 
BAŞKAN
– Ama yeni bir maddeye geçeceğim, yeni bir işlem tesis edeceğim yani madde,
önerge oylaması esnasında bunu yapmıyorum. Bir işlemi bitirdim, ikinci, yeni
bir işleme geçeceğim. O nedir? 4’üncü madde. 
ÖZGÜR
ÖZEL (Manisa) – Sayın Başkan, şunu bir kez daha söyleyeyim: Benim şahit olduğum
ve benim zihnimde oluşmuş olan yasama mantığında bu yok ama istediğinizi
yapabilirsiniz. 
MEHMET
DOĞAN KUBAT (İstanbul) – Başkanım, kanundan sonra oylansın, problem yok.
ÖZGÜR
ÖZEL (Manisa) - Örnekleri getirirlerse, bilmediğimiz bir şey varsa öğreniriz.
Ama ben çok sakıncalı görüyorum. 
Kaldı
ki Sayın Bülent Turan’ın kalkıp da “Efendim, 23 Nisandı da, bilmem ne de…” Biz
usul yönünden bir hatayı engellemeye çalışırken sanki esasa yönelik bir şey
söylüyormuşuz gibi bir ifadesini de kendisinin içinde bulunduğu psikolojik
durumun verdiği bir hezeyandan başka bir şekilde nitelemem mümkün değil. 
BAŞKAN
– Tamam arkadaşlar, çok teşekkür ederim. 
Tamam,
peki, örnekleri hazırlıyor arkadaşlar.
Sayın
Bostancı, lütfen, ben işleme devam etmek istiyorum. 
MEHMET NACİ BOSTANCI (Amasya) – Sayın Başkanım, kanuna
devam edebiliriz, sonunda okuyabiliriz, tamamen takdirinizde. 
BAŞKAN
- Çünkü sizin insicamınız bozulduğu gibi benim de insicamım bozuluyor. Takdir
edersiniz ki ben sizlerden daha çok şeyi ve evrakı takip etmek durumundayım.
Tamam, örnekleri getiriyor arkadaşlar. 
Biz
4’üncü maddedeki üç adet önergenin okunması işlemine geçelim.
Türkiye Büyük Millet Meclisi Başkanlığına
278
sıra sayılı Cezaî Konularda Uluslararası Adlî İşbirliği Kanunu Tasarısı’nın
4’üncü maddesinin (1)’inci fıkrasının (a) bendindeki "kamu düzeni"
ibaresinden sonra gelmek üzere, "ülke ve millet bütünlüğü"
ibaresinin, "diğer" ibaresinden sonra gelmek üzere “ekonomik, sosyal
ve siyasi" ibaresinin eklenmesini arz ve teklif ederiz.
Cemal Okan Yüksel Musa
Çam Lale Karabıyık
 Eskişehir İzmir Bursa
 Tahsin Tarhan Selina
Doğan Mehmet Gökdağ
 Kocaeli İstanbul Gaziantep
 Murat Emir
 Ankara
Türkiye Büyük Millet Meclisi Başkanlığına
Görüşülmekte
olan 278 sıra sayılı Cezaî Konularda Uluslararası Adlî İşbirliği Kanunu
Tasarısı’nın 4’üncü maddesinin (1)’inci fıkrasının (a) bendindeki "kamu
düzeni" ibaresinden önce gelmek üzere "ülke ve millet bütünlüğü'”
ibaresinin, "diğer" ibaresinden sonra gelmek üzere "ekonomik,
sosyal ve siyasi" ibaresinin eklenmesini ve maddenin sonundaki
“reddedilebilir” ibaresinin “reddedilir” şeklinde değiştirilmesini arz ve
teklif ederim. 
 İsmail Faruk Aksu Erhan
Usta Kadir Koçdemir 
 İstanbul Samsun Bursa
 Baki Şimşek Kamil
Aydın Mustafa Kalaycı
 Mersin Erzurum Konya
Türkiye Büyük Millet Meclisi Başkanlığına
Görüşülmekte
olan 278 sıra sayılı Cezaî Konularda Uluslararası Adlî İşbirliği Kanunu
Tasarısı’nın 4’üncü maddesinin (1)’inci fıkrasının (c) bendinin aşağıdaki şekilde
değiştirilmesini arz ve teklif ederiz. 
 c)
Talebe konu kişinin ırkı, etnik kökeni, cinsel yönelim ve cinsiyet kimliği,
belli bir sosyal gruba mensubiyeti veya siyasi görüşleri nedeni ile bir
soruşturma veya kovuşturmaya maruz bırakılacağına veya cezalandırılacağına veya
kötü muameleye maruz kalacağına dair inandırıcı nedenlerin bulunması,
 İdris Baluken Meral
Danış Beştaş  Mahmut Toğrul
 Diyarbakır Adana
 Gaziantep
 Çağlar Demirel Behçet
Yıldırım Ahmet Yıldırım
 Diyarbakır Adıyaman Muş
BAŞKAN
– Okunan son önergeye Komisyon katılıyor mu?
ADALET
KOMİSYONU SÖZCÜSÜ SABRİ ÖZTÜRK (Giresun) – Katılmıyoruz Sayın Başkanım.
BAŞKAN
– Hükûmet?
ORMAN
VE SU İŞLERİ BAKANI VEYSEL EROĞLU (Afyonkarahisar) – Katılmıyoruz Başkanım.
BAŞKAN
– Önerge üzerinde Gaziantep Milletvekili Sayın Mahmut Toğrul konuşacak.
Buyurun
Sayın Toğrul. (HDP sıralarından alkışlar) 
MAHMUT
TOĞRUL (Gaziantep) – Sayın Başkan, değerli milletvekilleri; Genel Kurulu
saygıyla selamlıyorum. Genel Kurulun sevgili emekçileri, sizlere de
emeklerinizden dolayı teşekkür ediyorum. 
Sayın
Başkan, Cezaî Konularda Uluslararası Adlî İşbirliği Kanunu Tasarısı ve Adalet
Komisyonu Raporu’nun 4’üncü maddesi üzerine söz almış bulunuyorum.
Hani
uluslararası adli iş birliği ve uluslararası hukuka uymak diyoruz ya, Sayın Başkan,
ben size Gaziantep’te yaşanan bir mahkemeyi anlatarak başlamak istiyorum.
Biliyorsunuz, birkaç ay önce Alman NDR ve SWR Kanalları IŞİD’in elinde olan
Ezidi kadınların, çocukların İnternet’ten satışa çıkarıldığını duyurmuş, bu
satış ofislerinden birinin Gaziantep’te olduğunu belirtmişti. Bu kanalların ve
birçok dijital kanalın yayınladığı videolarda ve dijital verilerde köle
pazarına sürülen Ezidi kadın ve kızları açıkça görülmekteydi. Bu durum üzerine
Gaziantep’te İlerici Kadınlar Derneği ve Gaziantep Barosu olay hakkında
soruşturma açılması için suç duyurusunda bulundular. Emniyet Müdürlüğü söz
konusu iş hanındaki bu ofise baskın düzenledi. Dikkatinizi çekiyorum, bu
baskında 370 bin dolar, çok sayıda yabancı pasaportun yanı sıra Türkiye-Suriye
arasında milyonlarca dolarlık para transferinin yapıldığına dair 1.768 sayfalık
Arapça makbuz ele geçirildi. İlk duruşma 31/12/2015’te yapıldı, hemen ikinci
duruşma on beş gün sonra yani 15/01/2016 yılında yapıldı.
Değerli
Başkan, bu duruşmada bu kadar veriye rağmen, bu olaydan tutuklanan 6 Suriye
vatandaşı delil yetersizliğinden serbest bırakıldı. Delil yetersizliğinden
serbest bırakılanlar… Maalesef, biraz önce rakamını verdiğim 1.768 sayfalık
para transferini gösteren makbuzların Arapça çevirisi 25/01/2016 tarihinde yani
mahkeme kararını verdikten on gün sonra verilmişti. İşte, biz uluslararası
hukuka uyuyoruz ya, yeri geldiğinde “Biz mahkemelere müdahale edemeyiz.
Mahkemeler bağımsızdır, kararlarını verir.” diyenler… Gaziantep’te sadece 7
hazirandan bu yana gözaltına alınan yaklaşık 600 HDP’li çocuk yargılanırken ve
hiçbir suç delili yokken aylarca içeride tutuklu kalırken böyle DAİŞ
militanları bu kadar delile rağmen delil yetersizliğinden beraat ediyorlar.
Değerli
arkadaşlar, bugün Ezidi halkımızın Çarşema Sor Bayramı’dır. Bu vesileyle,
halkımızın bayramını tebrik ediyorum. Bu zulümden, bu DAİŞ zulmünden bir an
önce tüm toplumların, tüm halkların kurtuluşunu diliyorum.
Genel
Kurulu saygıyla selamlıyorum. (HDP sıralarından alkışlar)
BAŞKAN
– Teşekkür ederim Sayın Toğrul.
Önergeyi
oylarınıza sunuyorum…
İDRİS
BALUKEN (Diyarbakır) – Karar yeter sayısı istiyoruz.
BAŞKAN
– Karar yeter sayısı arayacağım.
Kabul
edenler… Kabul etmeyenler… Karar yeter sayısı yoktur.
Birleşime
beş dakika ara veriyorum.
Kapanma Saati: 21.57
DOKUZUNCU OTURUM
Açılma Saati: 22.03
BAŞKAN: Başkan Vekili Ayşe Nur BAHÇEKAPILI
KÂTİP ÜYELER:
Ali Haydar HAKVERDİ (Ankara), Mücahit DURMUŞOĞLU (Osmaniye)
----- 0 -----
BAŞKAN – Sayın
milletvekilleri, Türkiye Büyük Millet Meclisinin 76’ncı Birleşiminin Dokuzuncu
Oturumunu açıyorum.
278 sıra sayılı
Kanun Tasarısı’nın 4’üncü maddesi üzerinde Gaziantep Milletvekili Mahmut Toğrul
ve arkadaşlarının önergesinin oylamasında karar yeter sayısı bulunamamıştı. 
Şimdi, önergeyi
tekrar oylarınıza sunacağım ve karar yeter sayısı arayacağım.
Kabul edenler…
Kabul etmeyenler… Karar yeter sayısı vardır, kabul edilmemiştir.
Tasarının
görüşmelerine devam edeceğiz.
Komisyon burada.
Hükûmet burada.
Diğer önergeyi
okutuyorum:
Türkiye Büyük Millet Meclisi Başkanlığına
Görüşülmekte
olan 278 sıra sayılı Cezaî Konularda Uluslararası Adlî İşbirliği Kanunu
Tasarısı’nın 4’üncü maddesinin (1)’inci fıkrasının (a) bendindeki “kamu düzeni”
ibaresinden önce gelmek üzere “ülke ve millet bütünlüğü'” ibaresinin, “diğer”
ibaresinden sonra gelmek üzere “ekonomik, sosyal ve siyasi" ibaresinin
eklenmesini ve maddenin sonundaki “reddedilebilir” ibaresinin “reddedilir”
şeklinde değiştirilmesini arz ve teklif ederim. 
Mustafa
Kalaycı (Konya) ve arkadaşları
BAŞKAN –
Komisyon önergeye katılıyor mu?
ADALET KOMİSYONU
SÖZCÜSÜ SABRİ ÖZTÜRK (Giresun) – Katılmıyoruz Sayın Başkanım.
BAŞKAN –
Hükûmet?
ORMAN VE SU
İŞLERİ BAKANI VEYSEL EROĞLU (Afyonkarahisar) – Katılmıyoruz Başkanım.
BAŞKAN
- Önerge üzerinde Konya Milletvekili Sayın Mustafa Kalaycı konuşacak.
Buyurun
Sayın Kalaycı. (MHP sıralarından alkışlar) 
MUSTAFA
KALAYCI (Konya) – Sayın Başkan, değerli milletvekilleri; hepinizi saygılarımla
selamlıyorum.
Görüşmekte
olduğumuz maddede yapılan düzenlemeyle yabancı devletlerin adli iş birliği
taleplerinin reddedilebileceği hâller belirlenmektedir. Bu hâller arasında
Türkiye’nin egemenlik haklarının ve millî güvenliğinin ihlal edilmesi de
sayılmakla birlikte ülke ve millet bütünlüğü gibi vurguların da yapılması ve
maddedeki “diğer temel çıkarlarının ihlal edilmesi” ifadesine açıklık
kazandırılması gerekli görülmektedir. Ayrıca maddenin sonunda yer alan
“reddedilebilir” ifadesi maddeyi anlamsız hâle getirmekte olup maddede sayılan
hâllerin kabul edilebileceğine de inisiyatif vermektedir. Zira,
“reddedilebilir” ifadesi reddedilmeyebilir yani kabul edilebilir anlamını da
taşımaktadır. 
Sayın
Bakan, gerçi sizin konunuz değil ama siz orada oturuyorsunuz, size soracağım.
Amacınız nedir? Gözünüzden mi kaçtı, yoksa bilinçli olarak mı böyle
düzenliyorsunuz? Millî güvenliğimizin ihlal edilmesi hâllerini içeren talepleri
kabul etmeyi mi düşünüyorsunuz? Egemenlik haklarımıza halel getirecek
taleplerde yabancılarla iş birliği mi yapacaksınız? Bu düzenleme bu hâliyle
asla kabul edilemez. Bu yanlış mutlaka düzeltilmeli, “reddedilebilir” ibaresi
“reddedilir” şeklinde değiştirilmelidir. 
Egemenliğin
aziz milletimiz tarafından kullanılmaya başlandığı tarihin yıl dönümündeyiz.
Türkiye Büyük Millet Meclisinin 96’ncı yıl dönümünü cumartesi günü idrak
edeceğiz. 23 Nisan 1920 tarihinin 96’ncı yıl dönümünün hayırlara vesile
olmasını Cenab-ı Allah’tan niyaz ediyorum. Türkiye Büyük Millet Meclisini bize
emanet eden, başta Gazi Mustafa Kemal Atatürk olmak üzere ilk Meclisin tüm
mebuslarını, kurucu kahramanları ve vatanımızın selameti için canlarını seve
seve ortaya koyan muhterem şehitlerimizi rahmet ve minnetle anıyorum.
Değerli
milletvekilleri, Büyük Millet Meclisi işgal yıllarının iç karartıcı şartlarına
rağmen, bağımsız yaşamaktan başka seçeneği olmayan büyük milletimizin muazzam
bir eseri olarak Ulus’taki taş binada hilalin umut güneşi gibi doğmuştur.
Yalnızca milletten güç alan, milletin varlığından heyecan duyan ve milleti
yaşatmak konusunda tavizsiz olan milliyetçi kahramanlar adım adım
teşkilatlanarak, hızla büyüyerek ve sabırla çalışarak 23 Nisan 1920’de bu
muazzez millet eserini vücuda getirmişlerdir. Millî mücadelenin her şeyden önce
meşruiyete ve milletin iradesine dayandığı Meclisin açılışıyla gösterilmiştir.
Biliyoruz ki ilk Meclis, Türk milletine mensubiyetin, inanmanın ve milleti kurtuluşa
inandırmanın demokratik platformu, dualı mekânı ve eşsiz bir destanıdır. İlk
Meclisteki katılımcılık, çoğulculuk ve demokratik ruh milleti özne yapan bir
millîlik pırıltısının iftihar belgesi ve başyapıtıdır. Bu millî katılımcılık ve
millî temsil kaygısı, daha sonraki yıllarda cumhuriyetimizde şekil ve anlam
bulacak, millî egemenlik, millî irade ve demokratik kültürümüzün temelini
teşkil edecektir. 
Millî
mücadelemiz, öncelikle Türk milletinin bağımsızlığına duyduğu derin bağlılıkla,
sonrasında ise Büyük Millet Meclisinin komutasında ve liderliğinde başarıya
ulaşmıştır. Özel bir ihtimam ve liyakate sahip Türkiye Büyük Millet Meclisimiz
vatan toprakları tamamıyla işgalden kurtuluncaya ve Türk milleti bağımsızlığına
kavuşuncaya kadar devam eden millî mücadelenin beyni ve kalbidir, bu sebeple de
gazilik unvanını tam olarak hak etmiştir. 
Ne
hazindir ki son yıllarda millî birliğimiz kırılmaya, millî kimliğimiz tahrip
edilmeye çalışılmaktadır. Özenle üzerinde titrememiz gereken bin yıllık derin
kardeşlik hukuku etnik fırsatçıların elinde heba edilmek istenmektedir. Bugün
asla hatırımızdan çıkarmamamız gereken husus şudur: Kurucu kahramanlarımızın ve
muhterem ecdadımızın bizlere bıraktığı millî emanetlerden, kanları ve canları
pahasına bizlere hediye ettikleri millî değerlerden hiçbir şekilde
vazgeçilemeyecek, ödün verilemeyecektir. Vatanımızın bölünmez bütünlüğü,
devletimizin üniter yapısı, Türk milletinin şeref, itibar ve birliği Gazi
Meclisin kırmızı çizgilerindendir ve ihlal edilemeyecektir. 
Teşekkür
ediyor, saygılar sunuyorum. (MHP sıralarından alkışlar) 
BAŞKAN
– Teşekkür ederim Sayın Kalaycı. 
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Diğer
önergeyi okutuyorum: 
Türkiye Büyük Millet Meclisi Başkanlığına
278
sıra sayılı Cezaî Konularda Uluslararası Adlî İşbirliği Kanunu Tasarısı’nın
4’üncü maddesinin (1)’inci fıkrasının (a) bendindeki "kamu düzeni"
ibaresinden sonra gelmek üzere, "ülke ve millet bütünlüğü"
ibaresinin, "diğer" ibaresinden sonra gelmek üzere “ekonomik, sosyal
ve siyasi" ibaresinin eklenmesini arz ve teklif ederiz.
Murat
Emir (Ankara) ve arkadaşları
BAŞKAN
– Komisyon önergeye katılıyor mu? 
ADALET
KOMİSYONU SÖZCÜSÜ SABRİ ÖZTÜRK (Giresun) – Katılmıyoruz Sayın Başkanım.
BAŞKAN
– Hükûmet? 
ORMAN
VE SU İŞLERİ BAKANI VEYSEL EROĞLU (Afyonkarahisar) – Katılmıyoruz Başkanım. 
BAŞKAN
– Önerge üzerinde Ankara Milletvekili Murat Emir konuşacak. 
Buyurun
Sayın Emir. (CHP sıralarından alkışlar) 
MURAT
EMİR (Ankara) – Sayın Başkan, değerli milletvekilleri; Genel Kurulu saygıyla
selamlarım.
Söz
almış bulunduğum 4’üncü maddede, yabancı devletlerin adli iş birliği
taleplerinin reddedilebileceği durumlar sayılıyor. Bunlardan kamu düzeni,
devletin diğer temel çıkarları gibi AKP’nin sıklıkla yanlış anladığı kavramlar
var. “Devletin temel çıkarları” dediğimiz zaman biz başka bir şey anlıyoruz ama
siz başka bir şey anlıyorsunuz. Eğer siz 17-25 Aralık soruşturmasını örtbas
etmek için Amerika’da yakalanan, yargılanan Rıza Sarraf’a, Amerika hükûmetinin
istediği belgeleri, bilgileri vermemek için bu düzenlemeyi yapıyorsanız yağma
yok, boşuna yapıyorsunuz, iki elimiz yakanızda olacak ve biz bu davanın
takipçisi olacağız. (CHP sıralarından alkışlar) Dolayısıyla devletin diğer
temel çıkarları gibi müphem, karmaşık ve sizin sıklıkla kendi cebinize, kendi
menfaatinize yorumladığınız kavramlar dolayısıyla adli iş birliği yapmayı
reddetmenizi buradan reddediyoruz. 
Değerli
arkadaşlar, bu sayılanlar arasında cinsel yönelimin sayılmamış olması büyük bir
talihsizliktir. Bakınız bu, kamu düzeninden sayılır, uluslararası hukukun bize
yüklediği bir ödevdir ve bu nedenle de uluslararası adli iş birliği gerekir.
Ama biliyorsunuz ki, İran gibi, Birleşik Arap Emirlikleri gibi ülkelerde cinsel
yönelim farklılıkları ağır suçtur; hâlbuki bu, ülkemizde suç değildir ve bu
kamu düzeninden sayıldığı için de asla ve asla bu ülkelerle adli iş birliği
yapılmaması gerekir, bu yasaya da bunun mutlaka dercedilmiş olması gerekir. Ama
siz, daha önce çıkardığınız, geçen hafta çıkardığımız İnsan Hakları Kurumu Kanunu’nda
da, bizim ısrarlarımıza rağmen, cinsel yönelimi ayrımcılık nedeni saymayarak
aslında kafanızın arkasındaki bakış açısını da ele vermiş oldunuz. 
Yine,
saymaya devam ediyoruz: Askerî suç, düşünce suçu siyasi suç sayılmış, bunlardan
tabii düşünce suçu olunca insan gururlanmak istiyor, Türkiye kendisinde düşünce
özgürlüğü olduğu için düşünce suçu olan ülkelere bilgi, belge vermeyecekmiş.
Ama adama derler ki: “Bir dön kendi ülkene bak, senin ülkende düşünce suçu var
mı yok mu?” 
Değerli
arkadaşlar, yeri gelmişken ifade edeyim, geçenlerde bir Alman televizyonunda
Cumhurbaşkanımıza yapılan hakaretleri asla kabul etmiyoruz, bunu asla düşünce
ifadesi kapsamında değerlendiremeyiz ve bunu şiddetle reddediyoruz ancak bunun
yanında aynı adaleti kurucumuz Ulu Önder Mustafa Kemal için de beklemek
zorundayız. 
Bakın,
RTÜK’ün sorun görmediği, “olabilir” dediği metninden size küçük bir alıntı
yapmak istiyorum. Bu, sizin vicdanınızı yaralaması gereken bir söylem:
“Firavunlar gibi saltanat sürdüler, yediler, içtiler, kustular. Bol
harcırahlar, hususi vagonlar, yatlar. Zevk, eğlence âlemleri. Vur patlasın, çal
oynasın. Her gün bayram, her gün seyran. Altta kalanın canı çıksın.” dediler
Mustafa Kemal için. Bu, içinize sindi mi?
İBRAHİM
AYDEMİR (Erzurum) – Mustafa Kemal nereden çıktı ya?
MURAT
EMİR (Devamla) – Bakın, RTÜK, bunda suç unsuru bulmadı, bunu düşünce ifadesi
olarak değerlendirdi. 
Peki,
“Bu Tayyip Erdoğan’a söylenseydi ne derdi, Tayyip Erdoğan’a söylenseydi ne
yapılırdı?” diye düşünürseniz değerlendirmelerinizi gerçekten merak ediyorum
ama vicdanınızdaki değerlendirmeleri merak ediyoruz. 
Sayın
milletvekilleri, Türkiye’de ağır düşünce suçu ihlalleri vardır. Dolayısıyla
bunların mutlaka uluslararası standartlara uygun bir şekilde düzenlenmesi
gereği vardır. 
Bakınız,
Türk Ceza Kanunu’nun meşhur 299’uncu maddesi var. Şu ana kadar Cumhurbaşkanına
hakaretten 1.800’ün üstünde dava açıldı. Biliyor musunuz bunlardan 13 yaşında
bir çocuk bile var. Biz uyuşturucu kullanma yaşı 13 yaşın altına indi diye
üzülürken sizler, bizim İçişleri Bakanlığımız, bizim adliye teşkilatımız 13
yaşındaki çocukları “hakaret suçlusu” diye ifadesini alıyor, gözaltına alıyor
ve anlaşılıyor ki dokuz aydır da meğer polis takibindeymiş. Böyle bir ülkenin
“Senin ülkende düşünce suçu var, o yüzden sana bilgi göndermiyorum.” demeye
hakkı var mı? 
Mesela
301’inci madde tam bir garabet, son derece müphem. Kimi istemiyorsanız, kimi
sıkıştırmak istiyorsanız, kim muhalifse bu maddeyi kullanarak yargılıyorsunuz,
tutukluyorsunuz ve süründürüyorsunuz.
Bu
anlayışla Türkiye’nin bu adli paylaşımı, düşünce suçunu paylaşmayacak derecede
düşünce suçunu ortadan kaldırmış bir ülke olması umuduyla Genel Kurula saygılar
sunuyorum. (CHP sıralarından alkışlar)
BAŞKAN
– Teşekkür ederim. 
III.- YOKLAMA
(CHP
sıralarından bir grup milletvekili ayağa kalktı)
ÖZGÜR
ÖZEL (Manisa) – Yoklama istiyoruz Sayın Başkan.
BAŞKAN
– Önergeyi oylarınıza sunacağım yalnız bir yoklama talebi var. Tespitimizi
yapalım lütfen. 
Sayın
Özel, Sayın Yedekci, Sayın Akkaya, Sayın Emir, Sayın Yıldız, Sayın Yılmaz,
Sayın Doğan, Sayın Sarıhan, Sayın Tarhan, Sayın Öz, Sayın Çamak, Sayın Gürer,
Sayın Kuyucuoğlu, Sayın Zeybek, Sayın Emre, Sayın Balbay, Sayın Çam, Sayın
Yüksel, Sayın Erdem, Sayın Aldan. 
İki
dakika süre veriyorum ve yoklamayı başlatıyorum.
(Elektronik
cihazla yoklama yapıldı)
BAŞKAN
– Toplantı yeter sayısı vardır. 
IX.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
2.- Cezaî Konularda Uluslararası Adlî
İşbirliği Kanunu Tasarısı (1/695) ve Adalet Komisyonu Raporu (S. Sayısı: 278)
(Devam)
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Maddeyi
oylarınıza sunuyorum: Kabul edenler… Kabul etmeyenler… Madde kabul edilmiştir. 
5’inci
maddede 3 adet önerge vardır, okutuyorum: 
Türkiye Büyük Millet Meclisi Başkanlığına
Görüşülmekte
olan 278 sıra sayılı Cezaî Konularda Uluslararası Adlî İşbirliği Kanunu
Tasarısı’nın 5. maddesinin (1) fıkrasındaki "bu kanunda ve diğer
kanunlarda" ibaresinin "kanunlarda" olarak değiştirilmesini arz
ve teklif ederiz.
 İsmail Faruk Aksu  Erhan
Usta  Kadir Koçdemir
 İstanbul  Samsun
 Bursa
 Baki Şimşek  Kamil
Aydın  Fahrettin Oğuz Tor
 Mersin  Erzurum
 Kahramanmaraş
BAŞKAN
– Sayın milletvekilleri, şimdi okutacağım iki önerge aynı mahiyette
bulunduğundan önergeleri birlikte işleme alacağım. 
Buyurun.

Türkiye Büyük Millet Meclisi Başkanlığına
Görüşülmekte
olan 278 sıra sayılı Cezaî Konularda Uluslararası Adlî İşbirliği Kanunu
Tasarısı’nın 5. maddesinin 1. fıkrasının başına "Uluslararası"
kelimesinin eklenmesini arz ve teklif ederiz.
 İdris Baluken  Çağlar
Demirel  Meral Danış Beştaş
 Diyarbakır  Diyarbakır
 Adana
 Mahmut Toğrul  Behçet
Yıldırım  Ahmet Yıldırım
 Gaziantep  Adıyaman
 Muş
 Gülser
Yıldırım
 Mardin
Aynı
mahiyetteki diğer önergenin imza sahipleri; 
 Cemal Okan Yüksel  Musa
Çam  Lale Karabıyık
 Eskişehir  İzmir
 Bursa
 Tahsin Tarhan  Selina
Doğan  Mehmet Gökdağ
 Kocaeli  İstanbul
 Gaziantep
 Serdal
Kuyucuoğlu
 Mersin

BAŞKAN
– Aynı mahiyetteki önergelere Komisyon katılıyor mu? 
ADALET
KOMİSYONU SÖZCÜSÜ SABRİ ÖZTÜRK (Giresun) – Katılmıyoruz Sayın Başkanım. 
BAŞKAN
– Hükûmet?
ORMAN
VE SU İŞLERİ BAKANI VEYSEL EROĞLU (Afyonkarahisar) – Katılmıyoruz Başkanım. 
BAŞKAN
– Önergeler üzerinde ilk olarak Mersin Milletvekili Sayın Serdal Kuyucuoğlu
konuşacak.
Buyurun
Sayın Kuyucuoğlu. (CHP sıralarından alkışlar)
SERDAL
KUYUCUOĞLU (Mersin) – Sayın Başkan, değerli milletvekilleri; önümüzdeki
günlerde, çatısı altında bulunduğumuz Türkiye Büyük Millet Meclisinin
kuruluşunun 96’ncı yılını kutlayacağız. Bu önemli gün hakkında düşüncelerimi
dile getirmek üzere karşınızda bulunuyorum. Yüce Meclisi saygıyla selamlıyorum.
Değerli
milletvekilleri, 23 Nisan 1920 tarihi aynı zamanda Büyük Önder’in emperyalist
güçlere karşı bağımsızlık yolunda Türkiye Büyük Millet Meclisini kurduğu ve
attığı en önemli adımlardandır. Bizler bugün bu koltuklarda rahatça
oturabiliyorsak bunu Atatürk’e borçluyuz. Bu vesileyle kendisini bir kez daha
minnet, saygı ve şükranla anıyorum. 
Şehitlerimiz
gerekçe gösterilerek Türkiye Büyük Millet Meclisinde her yıl verilen
resepsiyonun ve çocukların bayramının bu yıl iptal edilmesini de kınadığımı ve
CHP’nin Mecliste çocuklarla yapmak istediği etkinliğe Meclis Başkanının izin
vermemesini de ayıpladığımı belirtmek isterim. Neredeyse her gün verilen
şehitlere hepimizin yüreğinin yandığı, ailelerinin üzüntüsünün hepimizin
üzüntüsü olduğu bilinmelidir. Dünya çocuklarının sevgi ve kardeşlik
duygularıyla bir araya gelmeleri egemenlik ve bağımsızlık duygusunun çocuklarımızda
geliştirilmesi için bu bayramın kutlanması, şehitlerimizin ve geride kalan
ailelerin de istekleridir diye düşünüyorum. Bugün, çocuklarımız için bir
eğlence günü olmaktan çok sevgi, kardeşlik, birlik, beraberlik ve son günlerde
yaşanan birçok çirkin olayı da unutmalarına neden olacak bir gündür. 
Ülkemizde
son yıllarda gün geçmiyor ki çocuk ölümü, tacizi ve istismarı haberi almayalım.
Bu yaşanılanların üzerine gitmek, sorumluları en ağır şekilde cezalandırmak,
gerekli yasal değişiklikleri yapmak yerine biz çocukların bayramlarını iptal
ediyoruz.
Değerli
milletvekilleri, ülkemizde her yıl çocuklarımızın uğradığı, başta yaşam hakkı
olmak üzere, barınma, sağlık, eğitim, sosyal ve kültürel haklar gibi ulusal ve
uluslararası mevzuatlarla korunan çocuk haklarında yaşanan ihlallerde büyük
artışlar olmaktadır. Şimdi, bayramlarını iptal ettiğimiz çocuklarımızla ilgili
ülkemizden bazı verileri sizlerle paylaşmak istiyorum.
Ülkemizde,
Göç ve İnsani Yardım Vakfı raporuna göre 2015 yılında 6.418 çocuk hak ihlaline
uğramış, bu ihlaller sonucu çocuklardan 703’ü yaşamını yitirmiş, 1.081 çocuk
ise yaralanmıştır. Yine, aynı yıl 3.897 çocuk, çocuğa özgü adalet sisteminden
yararlanamamıştır. Daha birçok ayrıntılı verisi olan rapor çocuklar konusunda
ülkemizin içinde bulunduğu vahim tabloyu göstermektedir. Biz, çocuklarımıza
bayram sevinci yaşatmak yerine, her gün ülkemizin çeşitli yerlerinden gelen
taciz, tecavüz, ölüm ve benzeri haberlerle sarsılıyoruz. En tehlikeli olan ise
artık, bu olayların toplum nezdinde normal görülmeye başlanmasıdır. Bunun
nedeni ise cezaların azlığı, bu olayların yaşanmasına neden olan kişi, kurum ya
da kuruluşların en üst düzeyde korunması ve kollanması, önleyici ve caydırıcı
önlemlerin alınmamasıdır. Bu konuda -kurulması önce iktidar partisi tarafından
reddedilen- çocuk istismarının araştırılması için kurulan Komisyon, tarafsız
bir şekilde çalışmalarını yapmalı ve çocuklarımızın uğradığı istismarların
önüne geçilmelidir. 
Değerli
arkadaşlar, Kanada Toronto Belediye Başkanı John Tory’nin belediyenin İnternet
sayfasındaki 23 Nisanla ilgili yayınladığı etkinlik davetinin sadece iki
paragrafını sizlerle paylaşmak istiyorum. Etkinlik davetinde “Bu gün Türkiye
Cumhuriyeti’nin kurucusu Mustafa Kemal Atatürk tarafından 23 Nisan 1920 yılında
dünya çocuklarına armağan edildi. Toronto, farklı etnik ve kültürel grupların
bir arada uyum ve hoşgörü içinde yaşayabildiği bir kültür mozaiği olarak
biliniyor. Çocuk Bayramı gibi etkinlikler topluluklar arasındaki etnik ve
kültürel gelenekleri kaynaştırarak çok kültürlülüğü destekliyor ve kardeşlik,
sevgi, dostlukla birliği sağlamlaştırıyor." diyor Kanada Toronto Belediye
Başkanı. Biz ise dünyadaki tek Çocuk Bayramı’nın kutlanmasını iptal ediyoruz.
Değerli
milletvekilleri, CHP olarak bu günün hatta haftanın anlam ve önemine uygun
olarak her türlü etkinliği yapacağız çünkü biz geleceğimiz olan çocuklarımızı
seviyoruz. Ata’nın onlara armağan ettiği 23 Nisan Ulusal Egemenlik ve Çocuk
Bayramı kutlamalarını en doğal hakları olarak düşünüyor, hepinize saygılar
sunuyorum. (CHP sıralarından alkışlar)
BAŞKAN
– Teşekkür ederim. 
Aynı
mahiyetteki önergelerin diğer konuşmacısı Mardin Milletvekili Sayın Gülser
Yıldırım.
Buyurun
Sayın Yıldırım. (HDP sıralarından alkışlar)
GÜLSER
YILDIRIM (Mardin) – Sayın Başkan, değerli milletvekilleri; sizleri saygıyla
selamlıyorum.
Cezaî
Konularda Uluslararası Adlî İşbirliği Kanunu Tasarısı üzerine söz almış
bulunmaktayım.
Şu
an ülkemizde ve bu ülkenin başka şehirlerinde yaşanan o kadar derin yaralar var
ki onun için bunu daha öncelikli bir görev olarak burada paylaşmak istedim. Bir
Mardin Milletvekili olarak, bölgemizde yaşananları belki birçok defa
arkadaşlarımız bu kürsülerden dile getirmiştir ama maalesef bu sesler hiç
duyulmadı; sanki kulaklar sağır, gözler kör, yaşanan bütün bu acıları görmek
istemeyen bir uygulamayla, bir zihniyetle karşı karşıyayız. 
Bakın,
Mardin’den birkaç örnek buradaki milletvekilleriyle, milletin vekilleri olarak
buraya gelen vekillerle paylaşmak istiyorum. Biliyorsunuz, Nusaybin sekiz aya
yakındır zaten fiilî bir uygulamayla, bir ablukayla karşı karşıyaydı. En son
7’nci kez ve 38’inci gününe giren bir sokağa çıkma yasağı ve abluka şu an
Nusaybin üzerinde, tankıyla, topuyla, tüfeğiyle, binlerce JÖH’üyle, PÖH’üyle şu
an Nusaybin bombalanmaktadır. Nusaybin bu ülkenin bir ilçesi değil midir
arkadaşlar? Mardin, Nusaybin, Cizre, Silopi, Şırnak hiç mi size bir şey ifade
etmiyor? Burada yaşanan acılar, burada öldürülen siviller, terör adı altında
yaşamını yitiren, katledilen çocuklar, kadınlar, yıkılan evler hiç mi sizin
vicdanınıza hitap etmiyor?
Bakın,
biz burada konuşurken siz o kürsülerden şöyle diyebilirsiniz: “O zaman niye
terör var?” Biz de bunun karşısında size şöyle bir cevap verelim: Bu sorunlar,
masada çözülme zemini varken, diyalogla çözülmeye yakınken, bütün bu yol,
yöntemler varken niye bir halkın en meşru taleplerini, özgürlük taleplerini,
eşitlik taleplerini, var olma; özüyle hakikatiyle, kimliğiyle, diliyle var olma
taleplerini; kanla, tankla, topla, orduyla bastırma yolunu tercih ettiniz?
Buradan sormak gerekir. Eğer, AKP Hükûmetinin zihniyetinde ve devletin şu an
bütün kurumlarıyla AKP’nin hizmetine girmiş olan bu zihniyette Kürt sorununu
çözmeye yönelik samimi bir duruş olsaydı, bugün Rojava’daki politikası da
DAİŞ’le ortaklık değil, DAİŞ’i Rojava’da besleyip Suriye politikasını bu
şekilde bataklığa sürükleyen bir politika değil, Kürtlerle barışarak, komşusunu
da Kürt olarak seçerek bütün diğer halklarla barışı tercih ederdi. 
TAHİR
ÖZTÜRK (Elâzığ) – Ne barışı ya, hangi barıştan bahsediyorsun? 
GÜLSER
YILDIRIM (Devamla) – Var olma barışı. 
Bakın,
inancı en çok kullanan AKP Hükûmetidir. Ben gerçek imanlılara buradan
soruyorum: İnancı, imanı gerçekten Allah’a bağlı olan ve Allah’ın yaratımı olan
bütün farklılıkları tekçiliğe bağlamayan bir yaklaşımla yanaşırdı. Kendi inancına,
kendi dinine, imanına, vicdanına, diğer farklılıklara da kendine tanıdığı hak
kadar onlara da hak tanırdı, onları da eşit görürdü. Onların varlığına, dinine,
kimliğine saygı duyardı. O zaman buradan sormak gerek: Bu nasıl turşu, bu nasıl
lahana? 
MEHMET
HABİB SOLUK (Sivas) - Ha, bravo, onu size sormak lazım!
GÜLSER
YILDIRIM (Devamla) – Eğer benim Türkçemle de alay ederseniz arkadaşlar, ben
Kürdüm, benim ana dilim Kürtçedir. 
TAHİR
ÖZTÜRK (Elâzığ) – Ya ne alakası var?
MEHMET
HABİB SOLUK (Sivas) – Ne alakası var?
BAŞKAN
– Sayın milletvekilleri…
İDRİS
BALUKEN (Diyarbakır) – Nasıl ne alakası var ya, neye itiraz ediyorsunuz?
GÜLSER
YILDIRIM (Devamla) – Alakası şöyle var arkadaşlar: Ben Türkçeyi güzel
kullanamıyorum. 
İDRİS
BALUKEN (Diyarbakır) – Güzel kullanıyorsun, sen rahat ol. 
GÜLSER
YILDIRIM (Devamla) – Yalnız bir şey daha söyleyeyim -bakın sürem bitmek üzere- bakın,
şu anda Nusaybin’deki uygulamalar… (AK PARTİ sıralarından gürültüler)
BAŞKAN
– Sayın milletvekilleri…
GÜLSER
YILDIRIM (Devamla) – Sayın Başkan, hakkımdan yiyorlar, onun için bir dakika
süre istiyorum, son iki cümle söylemek için bir dakika süre istiyorum. 
(Mikrofon
otomatik cihaz tarafından kapatıldı) 
BAŞKAN
– Veremem onu, özür dilerim. Diğer arkadaşlara haksızlık yapmış oluruz. 
İDRİS
BALUKEN (Diyarbakır) – Sayın Başkan, kadınlara pozitif ayrımcılık
yapabilirsiniz. 
BAŞKAN
– Peki veriyorum bir dakika, tamam. Örnek teşkil etmesin ama. 
GÜLSER
YILDIRIM (Devamla) – Bakın, son olarak iki tane örnek vereyim size: Nusaybin’de
bütün bu uygulamalara rağmen, valiye sınırsız yetki verilmesine rağmen valinin
yetkisi yetmiyormuş gibi valinin yetkisini alıp askeriyeye devrettiniz. Orada
sıkıyönetim uygulaması var da haberimiz mi yok? Hangi hukuka dayanarak böyle
bir yetkiyi şu an askeriyeye devrettiniz? 
Bir
diğer uygulama: Öldürülen onca sivile rağmen bunların hesabı soruldu mu? 
ALİM
TUNÇ (Uşak) – Terörist onlar terörist! 
TAHİR
ÖZTÜRK (Elâzığ) – Terörist onlar, sivil yok. 
BAŞKAN
– Karşılıklı konuşmayın, lütfen…
GÜLSER
YILDIRIM (Devamla) – Siz çocuklara da, kadınlara da “terörist” diyecek kadar
vicdansızlaşmışsınız, bu böyle bir gerçeklik. 
TAHİR
ÖZTÜRK (Elâzığ) – Orada sivil yok. 
GÜLSER
YILDIRIM (Devamla) – Bir diğer konu: Bir vali keyfî muamele olarak bir ay
boyunca sokakta herhangi bir eylemi, etkinliği yasaklayabiliyor. Bu hangi
hukuka dayalıdır? En ufak bir basın açıklaması bile şu an Mardin’de yasaktır,
iki insanın bir araya gelmesi yasaktır.
VURAL
KAVUNCU (Kütahya) – Hadi oradan, hadi oradan! 
GÜLSER
YILDIRIM (Devamla) – Bütün bunları hissetmeyen bir Parlamentoyla şu an karşı
karşıyayız ama tarih bunu kendi yapraklarında yazacaktır.
(Mikrofon
otomatik cihaz tarafından kapatıldı) 
EJDER
AÇIKKAPI (Elâzığ) – Hoş geldiniz! Dağdan hoş geldiniz! 
BAŞKAN
– Teşekkür ederim. 
Sayın
Yıldırım, kimsenin sizin dilinizle ve lehçenizle alay etme hakkı ve haddi
yoktur, lütfen bunu böyle bilin. Bu Mecliste hiç kimsenin böyle bir davranışta
bulunma gibi bir lüksü de yoktur, böyle bir davranışta da bulunmazlar, bu Divan
buna asla izin vermez. (AK PARTİ sıralarından alkışlar) 
Buyurun.

GÜLSER
YILDIRIM (Mardin) – Sayın Başkan, bu benim için önemli bir konu değil. 
BAŞKAN
– Aynı mahiyetteki önergeleri oylarınıza sunuyorum: Kabul edenler… Kabul
etmeyenler… Kabul edilmemiştir. 
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 278 sıra sayılı Cezaî Konularda Uluslararası Adlî İşbirliği Kanunu
Tasarısı’nın 5’inci maddesinin (1)’inci fıkrasındaki “bu kanunda ve diğer
kanunlarda" ibaresinin “kanunlarda" olarak değiştirilmesini arz ve
teklif ederiz.
Fahrettin
Oğuz Tor (Kahramanmaraş) ve arkadaşları
BAŞKAN
– Okunan önergeye Komisyon katılıyor mu?
ADALET
KOMİSYONU SÖZCÜSÜ SABRİ ÖZTÜRK (Giresun) – Katılmıyoruz Sayın Başkanım. 
BAŞKAN
– Hükûmet?
ORMAN
VE SU İŞLERİ BAKANI VEYSEL EROĞLU (Afyonkarahisar) – Katılmıyoruz Başkanım.
BAŞKAN
– Önerge üzerinde Kahramanmaraş Milletvekili Sayın Fahrettin Oğuz Tor
konuşacak.
Buyurunuz
Sayın Tor. (MHP sıralarından alkışlar) 
FAHRETTİN
OĞUZ TOR (Kahramanmaraş) – Sayın Başkan, değerli milletvekilleri; 278 sıra sayılı
Kanun Tasarısı’nın 5’inci maddesiyle ilgili değişiklik önergesi üzerinde MHP
adına söz almış bulunuyorum. Bu vesileyle yüce heyetinizi sevgi ve saygıyla
selamlıyorum.
Değerli
milletvekilleri, uluslararası adli iş birliği, bir devletin yetkili adli mercilerinin
diğer bir devletin adli mercileri adına yerine getirdiği işlemlerin bütünü
olarak tanımlanmakta olup suçluların iadesi, soruşturma ve kovuşturmanın devri,
infazın devri ve hükümlülerin nakli konularını kapsamaktadır. Suç ve suçlularla
daha etkin bir şekilde mücadele etmek için ülkemiz 10’dan fazla ülkeyle
sözleşme, ABD başta olmak üzere pek çok ülkeyle de ikili adli iş birliği
anlaşması imzalamıştır. Günümüzde de bu sözleşmeler ve ikili anlaşmalar
çerçevesinde birçok devletle adli iş birliği yapılmaktadır. Ülkemizin
imzaladığı uluslararası sözleşmelerden birçoğu yolsuzlukla mücadele, terör,
rüşvet, kara para, uyuşturucu ve kaçakçılık gibi sınırı aşan örgütlü suçlarla,
başka bir ifadeyle organize ve mecazi anlamda tamamıyla duygusal ilişkilerle ilgilidir.
Burada beş dakikalık konuşma sürem içinde ben sadece işin rüşvet boyutuna
değineceğim. 
Belirtmek
gerekir ki ulusal ve uluslararası rüşveti, kaçakçılığı, kara para aklamayı
sıfırlamak mümkün olmayabilir. Ancak, burada önemli olan şey, bu yolda kararlı
bir mücadele etme azim ve gayreti içinde olmaktır. “Benim hırsızım.” anlayışı
asla kabul edilemez. Hele hele de alanı da vereni de lanetleyen bir inancın
temsilcilerinin parmak hesaplarıyla yolsuzluk ve hırsızlık iddialarını örtmek
istemesi ne bu dünyada ne de huzurumahşerde asla affedilecek bir husus
değildir. 
Değerli
milletvekilleri, dün akşam Hükûmet sıralarında oturan Sayın Bakana “ABD’de
çeşitli suçlardan tutuklanan ve yargı süreci devam eden Rıza Sarraf’ın yakın
çalışma arkadaşı olduğu iddia edilen, İran’da yargılanarak idam cezasına
çarptırılan Babek Zencani’nin yargılanma sürecinde Türkiye'de dağıtılan
komisyonun 8,5 milyar dolar olduğunu itiraf ettiğinin yazılı medyada yer
aldığını, Cezaî Konularda Uluslararası Adlî İşbirliği Kanunu Tasarısı görüşüldüğü
şu sıralarda bu kapsamda Babek Zencani’nin beyanında yer alan hususların
soruşturulması yönünde Adalet Bakanlığının bir çalışması, bir gayreti var
mıdır?” şeklindeki soruma maalesef bir cevap alamadım. Benden sonra diğer bir
sayın milletvekili arkadaşımız da benzer bir soru sordu. Soru aynen “Malumunuz
olduğu üzere, İran İslam Devleti Babek Zencani’yi idama mahkûm etti ve bu
sorgulama esnasında Türkiye'de 8,5 milyar dolar rüşvet dağıttığını hatta
bakanlardan birinin de binde 7 payı olduğunu söyledi. İran Cumhurbaşkanının
Türkiye'yi ziyaretinde bu konu gündeme geldi mi? Merak edip de ‘Bu rüşvet
kimlere dağıtıldı?’ diye sordunuz mu? Bunu yüce Meclisle paylaşmayı düşünür
müsünüz efendim?” şeklindeydi soru. Sayın milletvekiline Sayın Bakan tarafından
verilen cevap aynen “Ben de heyetler arasında görüşmede bulunmuş bir Bakan
olarak söylüyorum, gündeme kesinlikle gelmedi, arkadaşlarımızın bilgisine
sunalım.” şeklinde olmuştur. Bu cevaplardan Türkiye'de 8,5 milyar dolar rüşvet
dağıtıldığını beyan eden, eylemleriyle de idama mahkûm edilen Babek Zencani’yle
ilgili bir konu gündeme gelmediği anlaşılmaktadır. O zaman ben de Sayın Bakana
soruyorum: Türkiye'de dağıtıldığı iddia edilen 7,5 milyar dolar eski parayla
7,5 katrilyon küçük, soruşturulması, araştırılması gerekmeyen önemsiz bir para
mıdır? Zencani Rıza Sarraf’ın cürmü olmasaydı da böyle yapılır mıydı? Böyle bir
iddianın peşine düşmemek doğru bir yaklaşım olabilir mi? Böylesi bir olayın
üzerine gitmeyecekseniz uluslararası sözleşmeleri, ikili anlaşmaları niye
imzaladınız? O zaman ben de bu kanuna da gerek yoktur diyorum.
Değerli
milletvekilleri, tekraren hatırlatmak istiyorum. Yüce dinimiz İslam “Kendiniz,
ana babanız ve yakınlarınız aleyhine bile olsa adaleti ayakta tutun,
tutkularınıza uymayın, sözü geveler ya da yüz çevirirseniz Allah yaptıklarınızı
bilir.” buyuruyor. Yani kısaca, haksızlık karşısında susmayın demektedir.
Hiçbir makam, mevki kimseye baki değildir. Rüşvete, hırsızlığa, yolsuzluğa
bulaşanlar, kara para aklayanlar, rüşvetçilerinin önüne yatanlar, rüşvetin,
kara paranın, hırsızlığın, dolandırıcılığın soruşturmasını engelleyenler er
veya geç hesap verecektir. Vatandaş “Sarrafların önüne yatmayın, soruşturun.”
demektedir. Yüce heyetinizi saygıyla selamlıyorum. (MHP sıralarından alkışlar) 
BAŞKAN
– Teşekkür ederim Sayın Tor.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Maddeyi
oylarınıza sunuyorum: Kabul edenler… Kabul etmeyenler… Madde kabul edilmiştir. 
6’ncı
maddede üç adet önerge vardır, okutuyorum:
Türkiye Büyük Millet Meclisi Başkanlığına
Görüşülmekte
olan 278 sıra sayılı Cezaî Konularda Uluslararası Adlî İşbirliği Kanunu
Tasarısı’nın 6’ncı maddesinin (1)’inci fıkrasındaki “soruşturma veya kovuşturma
ya da infaz işlemleri” ibaresinin “soruşturma, kovuşturma veya infaz işlemleri”
olarak değiştirilmesini arz ve teklif ederiz.
 İsmail Faruk Aksu  Erhan
Usta  Kadir Koçdemir
 İstanbul  Samsun
 Bursa
 Baki Şimşek  Kamil
Aydın
 Mersin  Erzurum
Türkiye Büyük Millet Meclisi Başkanlığına
Görüşülmekte
olan 278 sıra sayılı Cezaî Konularda Uluslararası Adlî İşbirliği Kanunu
Tasarısı’nın 6’ncı maddesinin (1)’inci fıkrası ile (2)’nci fıkrasının (b)
bendinin başına “uluslararası” kelimesinin eklenmesini arz ve teklif ederiz.
 İdris Baluken  Çağlar
Demirel  Meral Danış Beştaş
 Diyarbakır  Diyarbakır
 Adana
 Mahmut Toğrul  Behçet
Yıldırım  Mehmet Emin Adıyaman 
 Gaziantep Adıyaman Iğdır

 Ahmet Yıldırım
 Muş
Türkiye Büyük Millet Meclisi Başkanlığına
Görüşülmekte
olan 278 sıra sayılı Cezaî Konularda Uluslararası Adlî İşbirliği Kanunu
Tasarısı’nın 6’ncı maddesinin (1)’inci fıkrasının aşağıdaki şekilde
değiştirilmesini arz ve teklif ederiz.
 Cemal Okan Yüksel  Musa
Çam  Lale Karabıyık
 Eskişehir  İzmir
 Bursa
 Tahsin Tarhan  Selina
Doğan  Mehmet Gökdağ
 Kocaeli  İstanbul
 Gaziantep
 Gülay Yedekci
 İstanbul
“(1)
Uluslararası adlî iş birliği kapsamında gelen bilgi ve belgeler, gönderen
devlet izin vermedikçe, talebe konu olan soruşturma veya kavuşturma ya da infaz
işlemleri dışında kullanılamaz.”
BAŞKAN
– Okunan son önergeye Komisyon katılıyor mu?
ADALET
KOMİSYONU SÖZCÜSÜ SABRİ ÖZTÜRK (Giresun) – Katılmıyoruz Sayın Başkanım.
BAŞKAN
– Hükûmet? 
ORMAN
VE SU İŞLERİ BAKANI VEYSEL EROĞLU (Afyonkarahisar) – Katılmıyoruz Başkan. 
BAŞKAN
– Önerge üzerinde İstanbul Milletvekili Sayın Gülay Yedekci konuşacak.
Buyurun
Sayın Yedekci. (CHP sıralarından alkışlar) 
GÜLAY
YEDEKCİ (İstanbul) – Sayın Başkan, değerli milletvekilleri; yüce Meclisi
saygıyla, sevgiyle selamlıyorum.
Bugün
ülkemizde çok önemli bir dava görüşüldü. Karaman’da Ensar Vakfında tecavüze
uğrayan çocuklarla ilgili bir duruşma vardı. 
Şimdi,
garip bir duruşma geçti ve sonrasında da bizim hepimizin endişe ettiği durumla
aslında bir ölçüde karşılaştık. Çünkü biz orada elbette ki… Bu tür olaylar her
tür toplumda olabilir. Ama önemli olan böyle bir olay yaşandığında takınılacak
tavırdır yani Hükûmeti yönetenler, devleti yöneten Hükûmet neler yapmakta,
nasıl tavır almaktadır. 
Biz,
bakıyoruz, Aileden Sorumlu Sayın Bakan “Bir kereden bir şey olmaz. Ensar Vakfı
ve onun çalışmalarını biliyoruz. Biz o vakfı tanıyoruz.” diyor. (AK PARTİ
sıralarından gürültüler) Yani diyor ki: “Biz o sapıkları tanıyoruz. Onun için,
bizim için fark etmez.” Biz, Sayın Aile Bakanından vakfa değil çocuklara ve
onların ailesine sahip çıkmasını beklerdik. 
RECEP
ŞEKER (Karaman) – Kaç kere söyledi. 
GÜLAY
YEDEKCİ (Devamla) - Beyefendi, Aile Bakanından “Biz o çocuklara sahip
çıkacağız. Annelere babalara sahip çıkacağız.” dediğini hiç duydunuz mu? (AK
PARTİ sıralarından gürültüler)
RECEP
ŞEKER (Karaman) – Duyduk, burada söyledi.
GÜLAY
YEDEKCİ (Devamla) - Nasıl bunu konuşuyorsunuz? Önce çocuklar. Niçin siyaset
yapıyorsunuz?
BAŞKAN
– Sayın milletvekilleri… Sayın konuşmacı….
GÜLAY
YEDEKCİ (Devamla) - Yapamıyorsanız istifa edeceksiniz. Aile Bakanı istifa
etmelidir. Aile Bakanı istifa etmelidir. (CHP sıralarından alkışlar, AK PARTİ
sıralarından gürültüler) Hemen, bugün istifa etmelidir. Çocuklardan kıymetli
hiçbir şeyimiz yok. Siz de annesiniz, babasınız. 
Türkiye,
başka bir yere evrilmeye başlamıştır. Son on yılda 250 bin çocuğa cinsel
istismarda bulunulmuştur, 250 bin çocuğa. 
Peki,
Türkiye’deki rakamlara bakalım, Hükûmetten, devletten aldığımız rakamlara
bakıyoruz. Her 4 kişiden 1’i depresyonda. Uyuşturucu bağımlılığında yüzde 678
artış var. 10 yaşına inmiş uyuşturucu kullanma yaşı. Fuhuşta yüzde 790 artış
var. Peki, Türkiye’de din ve ahlak işlerinden sorumlu Diyanet İşleri
Başkanlığına çokça bakanlıktan daha çok para ayırıyorsunuz, bütçe
ayırıyorsunuz. Ne yapıyorsunuz Mercedes almak dışında o paralarla? Yaptığınız
iş nedir? 
YILMAZ
TUNÇ (Bartın) – Ne alakası var?
GÜLAY
YEDEKCİ (Devamla) - Bir ülkede ahlak çökmüşse o ülkede birçok sorun var
demektir. Ama siz başka şeylerle ilgileniyorsunuz. Türkiye Cumhuriyeti
devletinin…
ŞAHİN
TİN (Denizli) – Biz köprü yapıyoruz.
GÜLAY
YEDEKCİ (Devamla) – O köprüler hep sizin eve doğru çıkıyor ne hikmetse.
Efendim,
Türkiye Cumhuriyeti devletinin kurucusu Yüce Önderimiz Mustafa Kemal Atatürk’ün
ve onun adının lekelenmesi için elinizden geleni yapıyorsunuz. Havuz medyasını
olduğu gibi seferber ettiniz. TRT’yi de açıkça kullanıyorsunuz. Her yerde sizin
adamlarınız Mustafa Kemal Atatürk ve silah arkadaşlarına laf söylüyor. 
Buradan
açıkça söylüyoruz: Ne milletimizin gönlündeki Atatürk sevgisini silebilirsiniz
ne de bu yüzyıllara sâri olan Atatürk’ün büyük liderliğini, başarısını
silebilirsiniz. (CHP sıralarından alkışlar; AK PARTİ sıralarından “İstismar
etme!” sesleri, gürültüler) 
Boş
konuşuyorsunuz, boş! 23 Nisanı kutlatmak istemiyorsunuz. Neden istemiyorsunuz? 
Bakın,
“Egemenlik kayıtsız şartsız milletindir.” dendi. Ulusal Egemenlik Bayramı’nı
çocuklara armağan etmiş. 
ABDURRAHMAN
ÖZ (Aydın) – Hizaya gel!
GÜLAY
YEDEKCİ (Devamla) - Niçin konserler veriyorsunuz madem şehitlerimiz için
kutlama yapmak istemiyorsunuz? Niçin etkinlikler yapıyorsunuz? Her zaman bir
bahaneniz var. 29 Ekimi kutlatmak istemediniz. Daha iki sene önce, benim de
içinde olduğum partili gruba siz hakaret ettiniz ve darp ettiniz. 29 Ekimi, 19
Mayısı, 23 Nisanı size rağmen, sonsuza dek kutlayacağız. Bu ülke, Türkiye
Cumhuriyeti Atatürk’ün cumhuriyetidir, hep öyle kalacaktır. Çünkü sizin “Doksan
yıllık reklam arası.” dediğiniz, bizim için Atatürk’ün hatırasıdır. Biz, doksan
yıllık reklam arası değil, Atatürk’ün hatırası diyoruz ve uzun adam değil, sarı
saçlı, mavi gözlü dev diyoruz. (CHP sıralarından alkışlar) 
İLYAS
ŞEKER (Kocaeli) – Uzun adamdan niye bu kadar rahatsız oluyorsun?
GÜLAY
YEDEKCİ (Devamla) – Bu yapı, bu sonuçları elbette doğurur. “Hamile kadın
sokakta gezemez. 6 yaşındaki çocukla evlenilebilir.” diyen zihniyet elbette bu
sonuçları doğurur. 
İLYAS
ŞEKER (Kocaeli) – Uzun adam sizi niye rahatsız ediyor?
GÜLAY
YEDEKCİ (Devamla) – Biz, bu zihniyetle kavgalıyız, bu zihniyetin karşısındayız
ve direneceğiz. 
YILMAZ
TUNÇ (Bartın) – Böyle devam edin.
GÜLAY
YEDEKCİ (Devamla) – Yüce Meclisi saygıyla selamlarım. (CHP sıralarından
alkışlar) 
EJDER
AÇIKKAPI (Elâzığ) – Uzun adamı millet seçti. Bak, orada yazıyor, millet. Uzun
adamı millet seçti, millet!
BAŞKAN
– Teşekkür ederim.
MEHMET
NACİ BOSTANCI (Amasya) – Sayın Başkan…
BAŞKAN
– Sayın Bostancı…
MEHMET
NACİ BOSTANCI (Amasya) – Sayın Başkanım, kayıtlara geçmesi için ifade ediyorum:
Değerli konuşmacının “Çocuklarımız her şeyden kıymetlidir.” görüşü bizim de
görüşümüzdür. 
GÜLAY
YEDEKCİ (İstanbul) – İnşallah…
MEHMET
NACİ BOSTANCI (Amasya) – Çocuklarımız her şeyden kıymetlidir. Biz, bunu her
yerde ve her şekilde gösteririz. Sayın Aile Bakanı da farklı bir fikirde
değildir, Hükûmet de AK PARTİ Grubu da aynı fikirdedir. 
MUSTAFA
AKAYDIN (Antalya) – Ama bir defadan bir şey olmaz! 
MEHMET
NACİ BOSTANCI (Amasya) – Eminim, konuşmacı da benim bu açıklamamdan memnun
olacaktır. 
GÜLAY
YEDEKCİ (İstanbul) – Bakan da açıklarsa tabii.
MEHMET
NACİ BOSTANCI (Amasya) – Öte yandan, Gazi Mustafa Kemal Atatürk, Türkiye
Cumhuriyeti’nin kurucusu. Bizim, Gazi Mustafa Kemal Atatürk’e, cumhuriyete
yönelik hiçbir olumsuz tavrımız yoktur. Aksine, AK PARTİ, cumhuriyeti
demokrasiyle taçlandırmak girişiminin bir siyasi iradesi olmaktan her zaman
onur duymuştur. 
GÜLAY
YEDEKCİ (İstanbul) – Gölge etmeyin, başka ihsan istemez. 
MEHMET
NACİ BOSTANCI (Amasya) – Bu bağlamda, uzun adamla sarı saçlı, mavi gözlü adam
aynı yoldadır.
Saygılarımla.
(AK PARTİ sıralarından alkışlar) 
BAŞKAN
– Teşekkür ederim.
Evet,
önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer
önergeyi okutuyorum: 
Türkiye Büyük
Millet Meclisi Başkanlığına
Görüşülmekte
olan 278 sıra sayılı Cezaî Konularda Uluslararası Adlî İşbirliği Kanunu
Tasarısı’nın 6’ncı maddesinin (1)’inci fıkrası ile (2)’nci fıkrasının b) bendinin
başına “uluslararası” kelimesinin eklenmesini arz ve teklif ederiz. 
Mehmet Emin Adıyaman
(Iğdır) ve arkadaşları
BAŞKAN
– Komisyon önergeye katılıyor mu?
ADALET
KOMİSYONU SÖZCÜSÜ SABRİ ÖZTÜRK (Giresun) – Katılmıyoruz Sayın Başkanım. 
BAŞKAN
– Hükûmet?
ORMAN
VE SU İŞLERİ BAKANI VEYSEL EROĞLU (Afyonkarahisar) – Katılmıyoruz Başkanım. 
BAŞKAN
– Önerge üzerinde Sayın Mehmet Emin Adıyaman konuşacak, Iğdır Milletvekili. 
Buyurun.
(HDP sıralarından alkışlar) 
MEHMET
EMİN ADIYAMAN (Iğdır) – Sayın Başkan, değerli milletvekilleri; hepinizi
saygıyla selamlıyorum.
Kanunun
6’ncı maddesine ilişkin söz almış bulunmaktayım. Kanunun 6’ncı maddesi, adli iş
birliği yapılan ülkenin göndereceği belgelerin soruşturma, kovuşturma ve infaza
ilişkin alanda kullanılacağına dairdir ve buna ilaveten bir de istisna
maddeleri vardır. Bunlar suç vasfının değişmesi ve yeni bir durumun ortaya
çıkması, yeni sanıkların ortaya çıkması durumunda belgelerin
kullanılabileceğine ilişkindi. 
Bu
aslında üzerinde çok da tartışılması gereken bir madde değil, bence daha çok
şüpheli veya sanığı koruyan bir maddedir. Çünkü soruşturmanın kapsamını veya
kovuşturmanın kapsamını belirleyen bir madde. 
Aslında,
benim burada, üzerinde ifade etmek istediğim ya da konuşmak istediğim husus… 24
Temmuz 2015 yılından beri acımasızca uygulanan savaş konseptinin, belki, bu
kürsüde çokça dile getirilen boyutunun dışında kalan bir boyutuna değinmek
isterim. Evet, şehirler yıkılıyor, boşaltılıyor, yüzlerce sivil insanımız
katlediliyor. 
Keza,
siyasi soykırım operasyonlarının ve Anayasa’nın âdeta 121 ve 122’nci
maddelerindeki olağanüstü hâl ile sıkıyönetim koşullarının hangi şartlarda
uygulanacağını devre dışı bırakan, İl İdaresi Kanunu’na dayanan, aslında,
sıkıyönetimi de aşan, sıkıyönetim uygulamalarının da çok çok ötesinde bir
uygulamanın, bir hukuk dışı uygulamanın gündemde olduğu bölgede, aslında,
görülmeyen bir boyut daha var. Özellikle kent ve şehir kuşatmalarının
uygulanmadığı bölgelerde -belki çokça dile getirilmedi ama- mevsim itibarıyla
çok da güncel olan bir sorun var, o da şu: Şimdi, mesela Kars, Ağrı, Erzurum,
Van, Bitlis gibi bölgelerde mevsim itibarıyla tam yayla sezonu yani köyünden,
kasabasından, şehrinden çıkıp hayvanlarıyla birlikte yaylaya gidecek insanlar
söz konusu. Ancak az önce bahsettiğim gibi İl İdaresi Kanunu’ndan kaynaklı
valilere verilen yetki üzerine bölgede 160-170 bölgeyi aşan özel güvenlik
bölgeleri veya askerî yasak bölge uygulamaları var. Şimdi, bu yasaklı yaylalar
mevsim itibarıyla hayvancılıkla uğraşan, aslında yem bakımından besicilikle
uğraşan yurttaşlarımızın beş ay, altı ay gibi –yani yaz sezonunu
geçirebilecekleri- çok daha ucuza hayvanlarını besleyebilecekleri alanlar. 
Bu
alanların içerisinde aslında özel mülke konu alanlar da söz konusu. Mesela,
arkadaşlar, sadece ilim olan Iğdır’a ilişkin bir örnek vereyim. Bilirsiniz
Iğdır doğunun Çukurova’sı olarak kabul edilir; Iğdır tamamen tarım arazisi ve
tarımın yapıldığı bir il ama yaz aylarında hayvanların ovanın dışına çıkması
gerekiyor. Mesela Iğdır’da küçükbaş hayvan sayısı yaklaşık 800 bin, büyükbaş
hayvan sayısıysa yaklaşık 90 bin. Şimdi, Iğdır’da hayvancılıkla geçinen bu
yurttaşlarımızın gidecekleri yaylalar Kars, Ağrı, Erzurum gibi yaylalar ama bu
yaylalara gidememektedirler. Bu şu anlama gelir: Yurttaşlarımızın yaylaya
çıkmaması, yaylaların yasak bölge ilan edilmesi âdeta vatandaşımızın “terör”
kavramı, adı altında topyekûn cezalandırılmasıdır ve tek seçenek kalıyor: Ovada
da besleyemeyeceklerine göre o zaman yok pahasına hayvanını et işlemiyle, et
üretimiyle uğraşan, şirket olan kombinalara satma gibi bir durumla karşı
karşıya kalmaktadırlar. Buradan Hükûmetin tam da mevsimi itibarıyla bu konuya
bir çözüm getirmesini, yaylalar üzerindeki yasak kararını kaldırmasını,
vatandaşın seyahat ve mülkiyet hakkına saygı göstermesi gerektiğini, bu keyfî
uygulamalara son vermesini talep ediyorum.
Hepinizi
saygıyla selamlıyorum. (HDP sıralarından alkışlar)
BAŞKAN
– Teşekkür ederim Sayın Adıyaman.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer
önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan 278 sıra sayılı Cezaî Konularda Uluslararası Adlî İşbirliği Kanunu
Tasarısı’nın 6’ncı maddesinin (1)’inci fıkrasındaki “soruşturma veya kovuşturma
ya da infaz işlemleri” ibaresinin “soruşturma, kovuşturma veya infaz işlemleri”
olarak değiştirilmesini arz ve teklif ederiz.
Kamil Aydın (Erzurum) ve
arkadaşları
BAŞKAN
– Komisyon önergeye katılıyor mu?
ADALET
KOMİSYONU SÖZCÜSÜ SABRİ ÖZTÜRK (Giresun) – Katılmıyoruz Sayın Başkanım. 
BAŞKAN
– Hükûmet?
MİLLÎ
SAVUNMA BAKANI İSMET YILMAZ (Sivas) – Katılmıyoruz. 
BAŞKAN
– Önerge üzerinde, Erzurum Milletvekili Sayın Kamil Aydın konuşacak.
Buyurun
Sayın Aydın. (MHP sıralarından alkışlar)
KAMİL
AYDIN (Erzurum) – Sayın Başkan, değerli milletvekilleri; 6’ncı maddeyle ilgili
Milliyetçi Hareket Partisi adına söz almış bulunmaktayım. Yüce Meclisi saygıyla
selamlıyorum.
Sayın
milletvekilleri, âlemlere rahmet olarak gönderilen Resulullah’ın bizatihi
yaşayıp yaşatmaya çalıştığı ilahi ilkeleri ve emirleri amacına uygun bir
biçimde, yani riyadan, gösterişten, kibirden ve siyasetten uzak olarak idrak
etmeye çalıştığımız Kutlu Doğum Haftası’nın tüm insanlığa, hassaten ülkemize ve
milletimize hayırlara vesile olmasını diliyorum.
Değerli
milletvekilleri, bir yandan varlık ve yoklukta aşırılıkların yaşandığı, öte
yandan haklı çıkmak adına veya yolsuzluklara dayanak oluşturmak için ifrat ve
tefrit gelgitleri yaşadığımız bugünlerde, asıl görmemiz ve anlayarak farkında
olmamız gereken şeyler içimizi acıtan gerçeklerdir. Bunların başında da ihmal
ve iltimaslar sonucu yaşadığımız terör vahşeti ve çocuklarımızın maruz kaldığı
tacizler gelmektedir. Bu anlamda, Diyanet İşleri başta olmak üzere tüm yetkili
kurumlar, bu Kutlu Doğum Haftası’nı vesile kılarak her iki vahşete de hiçbir
ikbal tasası taşımadan dikkat çekmek zorundadırlar. Bu görevi ifa ederken Allah
kelamını yani hakkı ve hakikati bilakayduşart her zaman söylemekle yükümlü
yetkililer siyasi iradenin güdümünden korkmamalı ve endişeye kapılmamalıdır
çünkü ilim kapısı Hazreti Ali’nin buyurduğu gibi Hakk’ın hatırı dostun
hatırından evladır ama dünyevi makamlara ve maddi varlıklara ram olmuş zihniyet
haksızlığa ve rızksızlığa itiraz edecek azim ve kararlılığı gösteremez. Bu
yüzden mahşerî vicdanlarda da, bir büyük zatın ifade ettiği gibi “Sultan
sofrasında oturan âlimin fetvası caiz değildir.”den öteye gidemez.
Değerli
milletvekilleri, siyasi literatürümüzde “algıda seçicilik” diye bir kavram var,
bunu hepimiz zaman zaman kullanıyoruz. Maalesef, on dört-on beş yıllık bu
iktidarın buna bir kavram daha kattığını görmekteyiz, algıda seçiciliğin yanı
sıra yargıda da seçicilik olmaya başladı. Maalesef, bugün baktığımızda, biz
yargıda da seçici davranıldığı kanaatindeyiz. Bunu sadece biz siyasi saiklerle
ifade etmiyoruz. Uluslararası platformlarda da, hazırlanan raporlarda da,
yaptığımız anlaşmalar ve anlaşmaların gereği yapmak zorunda olduğumuz birtakım
yükümlülükleri ifa edememekten de kaynaklanan birtakım uygulamalarda açıkça
görmekteyiz yani daha somut bir hâle getirmek gerekirse, Türkiye Birleşmiş
Milletler Yolsuzlukla Mücadele Sözleşmesi’ne taraftır ve kamu görevlilerinin
adil olmayan şekilde mal edinimi cezaya tabi hâle getirilmiştir. Uygulamanın
ilk gözden geçirme belgesi haziranda yayınlanmıştır. Türkiye, Avrupa Konseyi
yolsuzluğa karşı özel hukuk sözleşmelerini ve uluslararası ticari işlemlerde
Yabancı Kamu Görevlilerine Verilen Rüşvetin Önlenmesi Hakkında OECD
Sözleşmesi’ni imzalamış ve onaylamıştır ama maalesef, bugün, bu bağlamda OECD
raporlarına baktığımızda Türkiye'nin notu hiç de iyi değildir. Hem Birleşmiş
Milletler hem Avrupa Parlamentosu hem de OECD raporlarında, özellikle Deniz
Feneri’yle başlayıp 17-25 Aralıkla devam eden süreçte ve bugün içinde
bulunduğumuz yargı sürecinde, Türkiye hiç de yükümlülüklerini yerine getiren
bir durumda ya da imza attığı anlaşmalara uygunluk ifade ettiği durumda
değildir. Peki, bunu nereden anlıyoruz? Çok rahat, bakıyoruz birkaç uygulamaya.
Gerçekten, bir sürü sonradan olma zenginlerin, Sayıştay raporlarında
verecekleri, efendim, borçlu olduğu vergi dilimlerinin bir kalemde silindiğine
tanıklık etmekteyiz. 
Şimdi,
biraz önce veciz bir ifadede bulunduk. Değerli milletvekilleri, bizim haktan,
hakikatten daha önemli ilkemiz olamaz, daha önemli düsturumuz olamaz. Ama
maalesef burada mütemadiyen tekrar ediyoruz, kişilere, siyasi eğilimlere olan
bağlılıklarımız gözümüzü o kadar kör ediyor ki Hakk’ı da hakikati de bir tarafa
bırakıyoruz. Ama ben yine sözümü Hazreti Ali’nin o lafıyla bitiriyorum: “Dostun
hatırından evladır Hakk’ın hatırı.” diyorum, hepinize hayırlı akşamlar
diliyorum. (MHP sıralarından alkışlar)
BAŞKAN
– Teşekkür ederim. 
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Maddeyi
oylarınıza sunuyorum: Kabul edenler… Kabul etmeyenler… Madde kabul edilmiştir. 
7’nci
maddede üç adet önerge vardır, okutuyorum: 
Türkiye Büyük Millet Meclisi Başkanlığına
Görüşülmekte
olan 278 sıra sayılı Cezaî Konularda Uluslararası Adlî İşbirliği Kanunu
Tasarısı’nın 7’nci maddesinin (2)’nci fıkrasının sonunda yer alan
“bildirilebilir” kelimesinin “bildirilir” olarak değiştirilmesini arz ve teklif
ederiz. 
 Çağlar Demirel  İdris
Baluken  Meral Danış Beştaş
 Diyarbakır  Diyarbakır Adana
 Mahmut Toğrul Behçet
Yıldırım Ahmet Yıldırım
 Gaziantep Adıyaman Muş
Türkiye Büyük Millet Meclisi Başkanlığına
Görüşülmekte
olan 278 sıra sayılı Cezaî Konularda Uluslararası Adlî İşbirliği Kanunu
Tasarısı’nın 7’nci maddesinin (1)’inci fıkrasının (ç) bendindeki “işlemler”
ibaresinden sonra gelmek üzere “mütekabiliyet esasları çerçevesinde” ibaresinin
eklenmesini arz ve teklif ederiz. 
 İsmail Faruk Aksu Erhan
Usta Kadir Koçdemir
 İstanbul Samsun Bursa
 Baki Şimşek Kamil
Aydın Mehmet Parsak 
 Mersin Erzurum Afyonkarahisar

Türkiye Büyük Millet Meclisi Başkanlığına
Görüşülmekte
olan 278 sıra sayılı Cezaî Konularda Uluslararası Adlî İşbirliği Kanunu
Tasarısı’nın 7’nci maddesinin (1)’inci fıkrasının (c) ve (ç) bentlerinin
aşağıdaki şekilde değiştirilmesini arz ve teklif ederiz.
 Cemal Okan Yüksel Musa
Çam Lale Karabıyık
 Eskişehir İzmir Bursa
 Tahsin Tarhan Selina
Doğan Mehmet Gökdağ
 Kocaeli İstanbul Gaziantep
 Mustafa Akaydın
 Antalya
‘c)
Uluslararası adlî yardımlaşma talebine konu işlemin yerine getirilmesi
sırasında hazır bulunma talebinde bulunulabilir.
ç)
Uluslararası adlî yardımlaşma talebi kapsamında ilgili devletin iç hukukuna
uygun olarak yerine getirdiği işlemler, Türk hukuku bakımından da geçerli
sayılır.’
BAŞKAN
– Okunan önergeye Komisyon katılıyor mu?
ADALET
KOMİSYONU SÖZCÜSÜ SABRİ ÖZTÜRK (Giresun) – Katılmıyoruz Sayın Başkanım.
BAŞKAN
– Hükûmet?
MİLLÎ
SAVUNMA BAKANI İSMET YILMAZ (Sivas) – Katılmıyoruz.
BAŞKAN
– Önerge üzerinde Antalya Milletvekili Sayın Mustafa Akaydın konuşacak.
Buyurun
Sayın Akaydın. (CHP sıralarından alkışlar)
MUSTAFA
AKAYDIN (Antalya) – Sayın Başkan, değerli milletvekilleri; politikacılar ve üst
düzey yöneticilerde sık rastlanan kişilik bozuklukları konusunda konuşmak
istiyorum.
Değerli
milletvekilleri, kişilik bozukluğu, bireyde öznel sıkıntı ve/veya toplumsal,
mesleki işlevsel bozuklukla giden uyum bozukluğu anlamına geliyor. Dünya
popülasyonunun yaklaşık yüzde 5 ila 20 sıklığında kişilik bozukluğu olduğu
tahmin edilmekte. Son günlerde sıklıkla dile getirilen ve politikacılarda
yüksek olduğu varsayılan narsistik kişilik bozukluğu da kişilik bozuklukları
içinde çok önemli kabul edilen bozukluklardan birisi. Yakın geçmişe kadar
Amerikan popülasyonunda yüzde 1 sıklığında olduğu öngörülüyordu fakat özellikle
2000’li yıllardan itibaren yüzde 6-7 sıklığına kadar ulaştığı tahmin edilmekte.
Yunan mitolojisinde sudaki yansımasına âşık olan Narkissos’a atfen bu ismi
almış bir kişilik bozukluğu türü yani kendine âşık olan kişi anlamında.
Narkissos suya bakar, bakar, kendine âşık durumda, sonunda suya düşer ve ölür.
Mitolojiye göre bu sudan da bir çiçek yetişir, bu çiçeğin adına da “nergis
çiçeği” adı verilir. Dolayısıyla, nergis çiçeğinin ismi de buradan geliyor.
Politikacıların yanı sıra makam işgalcileri, üniversite elemanları, cerrahlar,
avukatlar ve diktatörlerde de sık görüldüğüne işaret edilmiştir. Dünya psikiyatrları
“DSM-IV” adı altında o hastalık tanısında kullanılan 9 tane kriter tarif
etmişlerdir. Birincisi…
YILMAZ
TUNÇ (Bartın) – Örneği uzakta aramaya gerek yok. 
MUSTAFA
AKAYDIN (Devamla) – Ben hiç kimseye dokundurma yapmıyorum, sadece literatürden
aktardığım bilimsel verileri söylüyorum. Lütfen sataşmada bulunmayın. Nereye
çekerseniz çekin.
YILMAZ
TUNÇ (Bartın) – Ayna gibi, ayna. Tam oturdu!
BAŞKAN
– Sayın Tunç, lütfen…
MUSTAFA
AKAYDIN (Devamla) – Lütfen Sayın Milletvekili…
Susturur
musunuz Sayın Başkan.
BAŞKAN
– Sayın Akaydın, lütfen siz de Genel Kurula hitap edin, cevap vermeyin. 
Sayın
Tunç, lütfen…
MUSTAFA
AKAYDIN (Devamla) – Kendine özel, eşi bulunmaz, herkesten önemli görme;
sınırsız güç, zekâ, güzellik, yetenek sahibi olduğunun deklare edilmesi…
RAMAZAN
CAN (Kırıkkale) – Önergeyle ne alakası var? 
ÖZGÜR
ÖZEL (Manisa) – Neden rahatsız oluyorsunuz? Önergeyle çok alakası var. 
BAŞKAN
– Sayın milletvekilleri…
MUSTAFA
AKAYDIN (Devamla) – Önergeyle çok alakası var, bağlayacağım sonunda, müsaade
edin.
BAŞKAN
– Sayın Akaydın, lütfen siz de Genel Kurula hitap edin. 
MUSTAFA
AKAYDIN (Devamla) – İlahi güçle vazifelendirilmiş bilinmeyi bekleme, kendine
hayranlık, sürekli onay görme talebi, her şeyi yapma hakkı olduğunu düşleme ve
kayırılacak kişi olduğuna inanma, kendi çıkarı için başkasının zayıf yanlarını
kullanma, empati -yani Türkçesi “öz duyum”- yapamama, başarılı olanı kıskanma,
herkesin kendisini kıskandığını sanma…
EJDER
AÇIKKAPI (Elâzığ) – Aynen öyle!
MUSTAFA
AKAYDIN (Devamla) – …küstah ve kendini beğenmiş tavırlar sergileme. 
İLYAS
ŞEKER (Kocaeli) – Şekilde gözüktüğü gibi.
MUSTAFA
AKAYDIN (Devamla) – Bunlar literatürden, ben eklemiyorum arkadaşlar. Bu 9
kriterden en az 5’i bir kişide varsa narsistik kişilik bozukluğu tanısı
konuluyor. 
HÜSNÜYE
ERDOĞAN (Konya) – Kendinizi tarif ediyorsunuz.
MUSTAFA
AKAYDIN (Devamla) – Narsistik kişi her yaptığını mükemmel sanıyor, eleştiriye
duyarsız ve kırılgan. 
İLYAS
ŞEKER (Kocaeli) – Hoca, zamanın bitiyor. Önergeyi açıkla da belki oy
verebiliriz ya!
MUSTAFA
AKAYDIN (Devamla) – Öz güvenli gibi düşünülse de geri planında öz güven
eksikliği var. Çocuklukta ana babayla ilişkilerinde bozukluktan kaynaklandığı
düşünülüyor. Anne babanın çocuğunu kötü kullandığı öyküsü olduğu varsayılıyor.
Narsistik kişilik bozukluğu antisosyal kişilik bozukluğu, paranoya ve
psikopatik kişilikle beraber de görülmekte. Bozukluğun diğer adı megalomani
yani özseverlik, geri planda aşağılık duygusu da var; Sezarlar, Firavunlar,
diktatörlerde sık rastlanır. Aşırı hırslı insanlar, pahalı ev, iş yeri ve lüks
araba düşkünlüğü, eleştiriye, alaya, mizaha aşırı tepki verme eğilimi. 
İLYAS
ŞEKER (Kocaeli) – Önergenin konusu neydi ya? Önergeniz neydi, önergeyi bir
açıklar mısınız? Önergeyi açıkla, belki oy kullanabiliriz lehinde.
MUSTAFA
AKAYDIN (Devamla) - En büyük korkuları güç kaybıdır, övgüden beslenirler,
yergiden nefret ederler, kolaylıkla depresyona girebilirler, hırslı oldukları
için başarı grafikleri de yüksek olabilir, liderlik pozisyonları mensup
oldukları toplumu felakete de götürebilir. 
YILMAZ
TUNÇ (Bartın) – Sen ancak bira festivali yaparsın! Antalyalılar sana dersini
verdi!
MUSTAFA
AKAYDIN (Devamla) - Arkadaşlar, narsistik kişilik bozukluğunun tedavisi çok
zordur, hasta olduklarını kabul etmedikleri için tıbbi yardım talepleri olmaz.
Napolyon, Hitler, Himmler gibi diktatör kişilikler örnek gösterilebilir.
Stalin, Kim Jong-il, Mengele, bugün popüler kültürde Paris Hilton ve Donald
Trump’ta da olduğu ifade edilmektedir. WAFF…
EJDER
AÇIKKAPI (Elâzığ) – Süreniz bitti.
MUSTAFA
AKAYDIN (Devamla) - Çok müdahale olduğu için yarım dakika daha rica edeceğim.
(AK PARTİ sıralarından gürültüler)
BAŞKAN
– Veremeyeceğim, kusura bakmayın, lütfen…
MUSTAFA
AKAYDIN (Devamla) – Türkiye’de de bir siyasetçide olduğu birkaç yıl önceki…
(Mikrofon
otomatik cihaz tarafından kapatıldı) 
MUSTAFA
AKAYDIN (Devamla) - …bir dünya forumunda dile getirilmiş, biz size İnternet…
Hepinize
saygılar sunuyorum. (CHP sıralarından alkışlar) 
İLYAS
ŞEKER (Kocaeli) – Allah aşkına ne konuştunuz siz! Siz ne konuştunuz ya!
Önergeniz neydi, önergeniz! Yazıklar olsun!
BAŞKAN
– Teşekkür ederiz Sayın Akaydın.
Önergeyi
oylarınıza sunuyorum…
ÖZGÜR
ÖZEL (Manisa) – Karar yeter sayısı…
BAŞKAN
– Karar yeter sayısı arayacağım. 
Önergeyi
kabul edenler… Kabul etmeyenler… Karar yeter sayısı yoktur.
Beş
dakika ara veriyorum.
Kapanma Saati: 23.07
ONUNCU OTURUM
Açılma Saati: 23.17
BAŞKAN: Başkan Vekili Ayşe Nur BAHÇEKAPILI
KÂTİP ÜYELER: Ali Haydar HAKVERDİ (Ankara), Mücahit
DURMUŞOĞLU (Osmaniye)
----- 0 -----
BAŞKAN
– Sayın milletvekilleri, Türkiye Büyük Millet Meclisinin 76’ncı Birleşiminin
Onuncu Oturumunu açıyorum.
278
sıra sayılı Kanun Tasarısı’nın 7’nci maddesi üzerinde, Antalya Milletvekili
Mustafa Akaydın ve arkadaşlarının önergesinin oylamasında karar yeter sayısı
bulunamamıştı. 
Şimdi,
önergeyi tekrar oylarınıza sunacağım ve karar yeter sayısı arayacağım.
Önergeyi
kabul edenler… Kabul etmeyenler… Önerge kabul edilmemiştir, karar yeter sayısı
vardır. 
Tasarının
görüşmelerine devam edeceğiz. 
Komisyon
burada.
Hükûmet
burada.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 278 sıra sayılı Cezaî Konularda Uluslararası Adlî İşbirliği Kanunu
Tasarısı’nın 7’nci maddesinin (1)’inci fıkrasının (ç) bendindeki “işlemler”
ibaresinden sonra gelmek üzere “mütekabiliyet esasları çerçevesinde” ibaresinin
eklenmesini arz ve teklif ederiz. 
Mehmet Parsak
(Afyonkarahisar) ve arkadaşları
BAŞKAN –
Komisyon önergeye katılıyor mu?
ADALET KOMİSYONU
SÖZCÜSÜ SABRİ ÖZTÜRK (Giresun) – Katılmıyoruz Sayın Başkanım.
BAŞKAN –
Hükûmet?
MİLLÎ SAVUNMA
BAKANI İSMET YILMAZ (Sivas) – Katılmıyoruz.
BAŞKAN
- Önerge üzerinde Afyonkarahisar Milletvekili Mehmet Parsak konuşacak.
Buyurun
Sayın Parsak. (MHP sıralarından alkışlar) 
MEHMET
PARSAK (Afyonkarahisar) – Aziz Türk milleti, saygıdeğer milletvekilleri; 278 sıra
sayılı Cezaî Konularda Uluslararası Adlî İşbirliği Kanunu Tasarısı’nın 7’nci
maddesine dair Milliyetçi Hareket Partisi olarak verdiğimiz önergemiz hakkında
söz almış bulunmaktayım. Bu vesileyle Gazi Meclisi saygılarımla selamlıyorum.
Önergemizle
ilgili sözlerime başlamadan önce, bugün son gününü yaşamakta olduğumuz Kutlu
Doğum Haftamızın hayırlara vesile olmasını Cenab-ı Allah’tan niyaz ediyorum.
Âlemlere rahmet Efendimiz Peygamberimiz Hazreti Muhammed birçok mucizelerle
dünyaya gelmiş, onun varlığı dünyayı aydınlatmış ve tüm çirkinlikleri
güzelliklere çevirmiştir. İnsanlık onunla gelen yüce değerler ve prensipler
doğrultusunda büyük medeniyetler kurmuş, kaybedilen haklarına kavuşarak
değerlerinin farkına varmış, kadın-erkek, Allah’ın ve tüm dünyanın huzurunda
eşit olmanın hazzını tatmıştır. Bizler, bize sunulan bu eşsiz değerin kıymetini
bilerek onun dürüstlüğü, şefkati, adaleti ve insanları koruyup kollaması, zulme
ve tüm zorluklara karşı koruyuculuğunu rehber edinmeliyiz. Bu duygu ve
düşüncelerle Sevgili Peygamberimiz Hazreti Muhammed Efendimiz’in tüm insanlığa
ulaştırdığı mesajların samimi ve doğru biçimde anlaşılmasını, yaşanmasını,
yaşatılmasını ve ülkemiz adına birlik, beraberlik ve bütünlüğün daim
kılınmasını temenni ediyor, tüm İslam âleminin Kutlu Doğum Haftası’nı en içten
dileklerimle kutluyorum.
Değerli
milletvekilleri, söz aldığım tasarının 7’nci maddesi “Türk adli mercilerinin
talepleri” başlığı altında yargılamanın sonuçlandırılması veya sonuçlanmış bir
yargılamanın infazı hususunda adli talepleri düzenlemektedir. (1)’inci fıkranın
(a), (b), (c) ve (ç) bentlerinde bu taleplere ilişkin usuller düzenlenmekte,
(2)’nci fıkrasında ise, başka bir devletin ceza soruşturması açmasına sebep
olabilecek bilgilerin Türkiye Cumhuriyeti tarafından öğrenilmesi hâlinde ilgili
devlete gönderilmesi düzenlenmektedir.
Adli
iş birliğinin uluslararası hukuk bakımından öneminin büyük olduğu
tartışmasızdır. Hatta farklı ülkelere ait hukuk sistemlerinin kendi aralarında
oluşan ilişkilerinin artması münasebetiyle bu husus âdeta bir zorunluluk hâline
dönüşmüştür. Bu sebeple, uluslararası hukuk sisteminde yapılan veya yapılacak
her türlü olumlu mevzuat değişikliğinin ülkemizin faydasına olduğunu
düşünmekteyiz ancak yürürlüğe koyduğumuz bu mevzuat değişikliklerinin ülkemizin
menfaatine ve itibarının yükselmesine yardımcı olacak şekilde uygulanması
gerektiği şüphesizdir. Gerek hukuk sistemimizin uluslararası konularda
getirdiği düzenlemelerde ve gerekse uluslararası siyasi ilişkilerimizde
öncelikli ve ilk hedefimiz Türkiye’nin ve aziz Türk milletinin menfaatleri
olduğu yine kuşkusuzdur.
Bu
açıklamalardan hareketle, Reza Zarrab olayı malumdur. ABD’de tutuklanan ve
hakkında dört farklı suçtan yetmiş beş yıl hapis cezası istenen Reza Zerrab şu
aralar yakayı kurtarma peşindedir. Yakayı kurtarma demişken, bu şahsın
Türkiye’de yakayı nasıl kurtardığı da hepimizin malumudur. Eski İçişleri Bakanı
Muammer Güler’in bu şahsa “Sen rahat ol, vallahi böyle bir şey varsa senin
önüne ben yatarım.” ifadeleri ne yazık ki hafızalardan silinmeyecek bir kara
leke durumundadır. Ayrıca, üzerinde görüşmelerini gerçekleştirdiğimiz bu kanun
tasarısı kapsamında Reza Zerrab’ın iadesinin istenip istenmeyeceği de akıllara
gelmektedir. Bu sorunun net cevabının verilmesini aciliyetle beklemekteyiz. 
Saygıdeğer
milletvekilleri, Türkiye’nin uluslararası hukuki ve siyasi ilişkileri ne yazık
ki içler acısı bir durumdadır. Akşamları havuz medyası haber bültenlerinde
“güçlü Türkiye” imajı çizmeye çalışmakta ise de sınırlarımızın ötesinde durum
ne yazık ki tam da böyle değildir. AKP, üzerinde görüşmelerini
gerçekleştirdiğimiz bu tür kanun tasarılarıyla Avrupa’yı memnun etmeye
çalışmakta ancak ne yazık ki somut bir başarı elde edememektedir. 
Değerli
milletvekilleri, bir başka boyutu itibarıyla da yurt dışında bulunan her türlü
terör örgütü üyelerinin Türkiye’ye iadeleri kararlı bir şekilde talep
edilmelidir. Konunun bu boyutuyla ayrıca önemli olduğunu düşünmekteyiz. Yani,
vize muafiyeti kapsamında ve Avrupa’nın zorlamasıyla değil, samimi bir tavır
ile bu kanun ve ilgili uluslararası hukuk kuralları işletilerek Türkiye
düşmanlığı yapan her kim varsa hepsinin ülkemize getirtilmesi ve birlikte
gerekli cezalarının verilmesi gerekmektedir. Milliyetçi Hareket Partisi olarak
biz, âlemin nizamı ve devletin kutsiyeti gayesiyle adım atılmasını, Türk’e ait
hangi zaruret veya gereklilik varsa kanunlaştırılmasını talep etmekteyiz.
Uluslararası sorunlarımız ancak bu felsefeyle çözüme kavuşabilecek
niteliktedir. 
Bu
vesileyle önergemizin kabulünü talep ediyor, Gazi Meclisi ve sizleri bir kere
daha saygılarımla selamlıyorum. 
BAŞKAN
– Teşekkür ederim Sayın Parsak. 
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Diğer
önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan 278 sıra sayılı Cezaî Konularda Uluslararası Adlî İşbirliği Kanunu
Tasarısı’nın 7’nci maddesinin (2)’nci fıkrasının sonunda yer alan
“bildirilebilir” kelimesinin “bildirilir” olarak değiştirilmesini arz ve teklif
ederiz.
Behçet
Yıldırım (Adıyaman) ve arkadaşları
BAŞKAN
– Komisyon önergeye katılıyor mu? 
ADALET
KOMİSYONU SÖZCÜSÜ SABRİ ÖZTÜRK (Giresun) – Katılmıyoruz Sayın Başkanım.
BAŞKAN
– Hükûmet? 
MİLLÎ
SAVUNMA BAKANI İSMET YILMAZ (Sivas) – Katılmıyoruz.
BAŞKAN
– Önerge üzerinde Adıyaman Milletvekili Behçet Yıldırım konuşacak. 
Buyurun
Sayın Yıldırım. (HDP sıralarından alkışlar) 
BEHÇET
YILDIRIM (Adıyaman) – Teşekkürler Başkan. 
Sayın
Başkan, saygıdeğer milletvekili arkadaşlarım; 278 sıra sayılı Yasa Tasarısı’nın
7’nci maddesi üzerinde görüşlerimizi belirtmek üzere grubum adına söz almış
bulunmaktayım. Genel Kurulu saygıyla selamlıyorum. 
Bu
yasal düzenlemeleri özü itibarıyla Avrupa Birliği uyum yasaları kapsamında
yapıyoruz ama bu düzenlemeler Avrupa Birliği Uyum Komisyonunda tartışılmadan
alelacele Meclise sevk ediliyor. Bu nedenle, biz bu Avrupa Birliği uyum
süreçlerinde yasalar yaparken sadece bu yasa için demiyorum, aynı düzlemde
bütün yasalar için ülkeyi bir deneme tahtasına çeviriyoruz. “Bu yasayı
çıkaralım, sonuçlarına bakalım”, “Avrupa Birliği raporlarında bir eksiklik
olduğu söylenirse tekrar düzeltiriz” ya da “Avrupa İnsan Hakları Mahkemesinde
mahkûmiyet kararları çıkarsa tekrar tekrar düşünürüz.” mantığıyla yani
gerçekten demokratik standartlarda ve ülkenin ihtiyaçlarına göre değil günü
kurtarma üzerinden yasa yapıyoruz.
Kanun
maddesinin özü şu: Vize muafiyetinden faydalanmak adına Avrupa Birliğince
verilen ev ödevidir. Kusura bakmayın ama asgari demokratik standartları
oluşturmadan vize muafiyetinden faydalanmamız da Avrupa Birliğine katılmamız da
söz konusu olmayacaktır.
Asgari
demokratik standartlar demişken, asgari demokratik standartlar olan ülkelerde
yasalar herkes için bağlayıcıdır. Adıyamanlı bir köylü hemşehrim için de
geçerlidir, ak sarayda oturan başkanlık özlemi içerisinde olanlar için de
bağlayıcıdır. Ama "Ben mahkeme kararlarını tanımıyorum, ben yasaları
tanımıyorum, gerekirse kanunları bir tarafa bırakın kendi zihinsel inkılabınıza
göre karar verin." diyen bir anlayışla bu Meclisten ne kadar kanun
çıkarırsanız çıkarın bir sonuç vermeyecektir.
Kanunların
uygulamada bağlayıcı olabilmesi için öncelikle Meclisin, en başta Meclis
çoğunluğuyla Hükûmetin, Meclisten geçen kanunlara, bütün otoriteler karşısında
kendisinin yasama yetkisine sahip çıkması gerekir. Siz bu iradeyi
göstermedikten sonra buradan hangi yasayı çıkarırsanız çıkarın vize
serbestisini de unutun, Avrupa Birliğine katılmayı da.
Mevcut
üzerinde konuştuğumuz yasanın düzenleme şekline baktığımızda da Hükûmetin
yasama yetkisine sahip çıkmasını bırakın, Hükûmet Meclisteki çoğunluğuyla
Meclisin düzenleme alanı içerisindeki konuları yönetmelik düzenlemek şeklinde
merkezî makama yani Adalet Bakanlığına bırakmıştır. Yasayla düzenlenmesi
gereken konular yönetmelikle düzenleme yoluna gidilmektedir. Bu parlamenter
sistemin ruhuna da özüne de aykırı bir durumdur. Bu nedenle bu düzenleme,
Hükûmetin Meclis çoğunluğuyla açıkça Anayasa ihlalidir.
Bu
düzenlemeye ilişkin olarak Hükûmetin hazırladığı gerekçe şu şekildedir:
"Ülkemiz ile Avrupa Birliği arasında devam etmekte olan ‘Vize Serbestisi Diyalogu’
süreci kapsamında vize serbestisi yol haritasında yer alan ülkemize ait
yükümlülükler arasında adli işbirliğine ilişkin hususlar da bulunmaktadır.
Cezai konularda uluslararası adlî iş birliği alanında özel bir kanunî düzenleme
yapılması, ‘Vize Serbestisi Diyalogu’ sürecinin tamamlanması ve ülkemiz ile
Avrupa Birliği arasında yürütülmekte olan üyelik hedeflerine ulaşılması ve bu
çerçevede Birlik müktesebatının karşılanması açısından da önem taşımaktadır.”
Bu şekilde izah ediliyor. 
Sayın
milletvekili arkadaşlarım, bu yasaları vize muafiyeti için yapıyoruz, mayısa
yetiştirmemiz gerekiyor sanırım. Hiçbir aklı başında ülkenin, barışın hüküm
sürmediği bir coğrafyaya, bir ülkeye vize muafiyeti vermeyi düşüneceğini
zannetmiyorum. Bu nedenle, vize muafiyeti istiyorsak öncelikle ülkemizde süren
çatışmalı ortam mı dersiniz, savaş ortamı mı dersiniz, adına ne derseniz deyin
bu şiddet sarmalından çıkmamız gerekiyor.
Üyelik
hedeflerine ulaşılmasından bahsediliyor gerekçede. Üyelik hedeflerine ulaşmak
istiyorsak bırakın suçluların iadesini, öncelikli olarak yaşam hakkı
ihlallerini gidermeliyiz, düşünceyi, ifade özgürlüğünü kapsayacak düzenlemeleri
getirmeliyiz, basın özgürlüğünü sağlamalıyız. Kendi ülkesinin belirli bir
bölgesine o bölgenin milletvekili giremiyorsa bu vize muafiyetini unutun.
Sokağa çıkma yasakları hâlen devam ediyorsa, ölümler yaşanıyorsa, binlerce
insan yerinden yurdundan göç etmek zorunda kalıyorsa, temel sorunlarımızı
diyalog, müzakere temelinde çözemiyorsak, Anayasa’yı ihlal ederek milletvekillerinin
dokunulmazlığını kaldırmaya çalışarak Avrupa Birliği hedeflerine ulaşmamız da
mümkün değildir. Bu barış ortamının sağlanmamasında bir numaralı sorumlu
Hükûmettir. Bu nedenle, vize muafiyetinde Avrupa Birliği üyelik sürecinde
mesafe katetmek istiyorsak ülkedeki bu savaşın bir an önce durdurulması ve
insanların düşüncelerini özgürce ifade edebileceği, demokratik bir zeminde
tartışabileceği, örgütlenebileceği bir ortamın yaratılması gerektiği
düşüncesindeyim. 
Genel
Kurulu saygıyla selamlıyorum. (HDP sıralarından alkışlar) 
BAŞKAN
– Teşekkür ederim. 
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Maddeyi
oylarınıza sunuyorum: Kabul edenler… Kabul etmeyenler… Madde kabul edilmiştir. 
8’inci
maddede üç adet önerge vardır, okutuyorum: 
Türkiye Büyük Millet Meclisi Başkanlığına
Görüşülmekte
olan 278 sıra sayılı Cezaî Konularda Uluslararası Adlî İşbirliği Kanunu
Tasarısı’nın 8’inci maddesinin (1)’inci fıkrasının (a) bendindeki
"takdirde" ibaresinin "halde" şeklinde değiştirilmesini arz
ve teklif ederiz.
 İsmail Faruk Aksu Erhan
Usta Kadir Koçdemir
 İstanbul Samsun Bursa
 Baki Şimşek Kamil
Aydın
 Mersin Erzurum
Türkiye Büyük Millet Meclisi Başkanlığına
Görüşülmekte
olan 278 sıra sayılı Cezaî Konularda Uluslararası Adlî İş Birliği Kanunu
Tasarısı 8’inci maddesinin (1)’inci fıkrasının birinci cümlesinin aşağıdaki
şekilde değiştirilmesini arz ve teklif ederiz.
 Cemal Okan Yüksel Tahsin
Tarhan Muharrem Erkek
 Eskişehir Kocaeli Çanakkale
 Musa Çam Selina
Doğan Lale Karabıyık
 İzmir İstanbul Bursa
 Mehmet Gökdağ
 Gaziantep
“
(1) Uluslararası adlî yardımlaşma talepleri hakkında aşağıdaki hükümler
uygulanır:”
Türkiye Büyük Millet Meclisi Başkanlığına
Görüşülmekte
olan 278 Sıra Sayılı Cezaî Konularda Uluslararası Adlî İşbirliği Kanunu
Tasarısı’nın 8’inci maddesinin (1)’inci fıkrasının (b) bendinin aşağıdaki
şekilde değiştirilmesini arz ve teklif ederiz.
 Çağlar Demirel İdris
Baluken Meral Danış Beştaş
 Diyarbakır Diyarbakır Adana
 Mahmut Toğrul Osman
Baydemir Ahmet Yıldırım
 Gaziantep Şanlıurfa Muş
 Behçet Yıldırım
 Adıyaman
b)
Türk adli mercileri, gerekçe göstererek, talepleri kısmen veya tamamen
reddedebilir ya da gerek görülen hallerde ek bilgi veya belge isteyebilir.
BAŞKAN
– Okunan hâliyle Komisyon önergeye katılıyor mu?
ADALET
KOMİSYONU SÖZCÜSÜ SABRİ ÖZTÜRK (Giresun) – Katılmıyoruz Sayın Başkan.
BAŞKAN
- Hükûmet?
MİLLÎ
SAVUNMA BAKANI İSMET YILMAZ (Sivas) - Katılmıyoruz.
BAŞKAN
- Önerge üzerinde Şanlıurfa Milletvekili Sayın Osman Baydemir konuşacak. 
Buyurun
Sayın Baydemir. (HDP sıralarından alkışlar)
OSMAN
BAYDEMİR (Şanlıurfa) – Çok teşekkür ediyorum Sayın Başkan.
Saygıdeğer
milletvekilleri, bir kez daha sizleri saygıyla, sevgiyle, hürmetle
selamlıyorum.
Şüphesiz
ki üzerinde yaşamış olduğumuz yasanın tümü lafzıyla, ruhuyla, kelimesiyle temel
amacı bu ülkenin temel ihtiyacı olan hukukun üstünlüğünün tesisini inşa etme
çabasından ziyade vize muafiyetinin gereklerinin alelacele yerine
getirilmesinin çabalarından bir tanesine şu anda hep birlikte teşrikimesai
yapıyoruz. Peki, vize muafiyeti çabası yanlış bir çaba mıdır? Elbette ki
değildir. Vize muafiyetinden bu ülkede yaşayan bütün yurttaşlarımız elbette ki
günü geldiğinde ve inşallah gerçekleştiğinde istifade edeceklerdir. Ama çok
açık ve net söylüyorum: Bu yasama organının çabaları maalesef bu muafiyetin
kalkmasına yetmeyecektir çünkü uygulama ile yasa paralellik arz ettiğinde ancak
o uluslararası yükümlülüğün gereği yerine getirilmiş olacaktır. Bugün uygulama
bambaşka bir safhadadır, bambaşka bir devleti işaret etmektedir. 
Bakın,
size bir metin okuyacağım: “TEM şube personellerinin gözaltındaki kişiler ile
avukatlara dönük dışlayıcı ve rencide edici uygulamaları nedeniyle, CMUK
kapsamında avukat görevlendirmeyi durdurduğumuzu kamuoyuyla paylaşmak
istiyoruz.” Bu açıklama benim açıklamam değil, Urfa Baro Başkanının açıklaması
ve devam ediyor açıklamasında: “Meslektaşlarımız dışlanmakta, müvekkilleriyle
görüşmeleri engellenmekte, hakarete uğramaktadırlar. Aileler gözaltındaki
yakınlarına özel müdafi tuttuklarında TEM’deki kolluk görevlileri
gözaltındakilerin özel müdafi istemediklerine dair sahte tutanaklar tutarak
avukatlar geri gönderilmektedir. Geçtiğimiz günlerde, bir kadın avukatımız,
TEM’de bir ifade için beklerken ayak ayak üstüne attığı için TEM polislerince
hakarete maruz kaldı ve zorla, rencide edici bir tutumla yaka paça dışarı
çıkarıldı. Avukatlar fişlenmekte, gözaltındaki kişilere dair bir algı
oluşturularak aynı zamanda meslektaşlarımızın görevlerinin gereğinin ifası
engellenmektedir.”
Sayın
Başkan, saygıdeğer milletvekilleri -Sayın Bakan, burada, sizin yerinizde Sayın
Adalet Bakanının olmasını çok arzu ederdim- yaklaşık olarak altı aylık zaman
dilimi içerisinde sadece Urfa şehrinde 1.400 insan gözaltına alındı, en ağır
işkencelere maruz kaldı, en ağır işkencelere. Burada biz gruplar kendi aramızda
tartışma yürütürken ve bu ülkenin siyasi atmosferinin içerisinde bulunduğu
tabloya dikkatlerinizi çekerken, uygulamada, sahada, hukuk adına, hukuk devleti
adına zerre kadar bir şey kalmamış. En ağır gayriinsani muamelelere insanlar
maruz kalıyorlar ve şu andaki tablo nedir biliyor musunuz; iki futbol takımının
taraftarları gibi hiç kimsenin kendi takımının faulünü, hatasını görmediği bir
perspektifle burada bir karşılıklı suçlama hâlini yaşıyoruz. Ama bunun en büyük
acısını bugün, bu coğrafyada yaşayan insanlar çekiyor ve emin olun, bir gün
hukuk her birimize lazım olacak. 
Bu
sıralarda şu anda -siyasi temsiliyet itibarıyla söylüyorum- bu ülkeyi
yönetmeyen, şu ana kadar yönetme nasip olmayan yegâne siyaset ve siyaset
anlayışı varsa o da HDP yönetimidir, HDP perspektifidir. Şu ana kadar Hükûmet
olmadık, o bağlamda söylüyorum ama bütün bu diğer siyasi eğilimler hükûmet
oldular ve bir müddet, bir dönem siz diyordunuz ki: “Adalet, özgürlük, eşitlik.”
Bugün sizin yönetiminizde tam on dört yıldır insanlar adalet, eşitlik, özgürlük
diye inliyorlar, bağırıyorlar. Emin olun bir gün adalet, bir gün özgürlük, bir
gün eşitlik sizlere de lazım olacaktır.
TAHİR
ÖZTÜRK (Elâzığ) – Herkese lazım.
OSMAN
BAYDEMİR (Devamla) – Gelin, bu minvalde bir kez daha bu şiddet sarmalından önce
bu ülkeyi çıkaralım, bu ülkeyi kurtaralım. Akabinde burada çıkacak olan yasalar
yasa koyucunun perspektifi, toplumun temel ihtiyacına yanıt verme imkânına,
yanıt verme sürecine girmiş olacaktır.
Bu
duygularla bir kez daha sizleri selamlıyorum. (HDP sıralarından alkışlar)
BAŞKAN
– Teşekkür ederim Sayın Baydemir.
Önergeyi
oylarınıza sunacağım.
İDRİS
BALUKEN (Diyarbakır) - Karar yeter sayısı istiyoruz.
BAŞKAN
– Karar yeter sayısı arayacağım.
Kabul
edenler... Kabul etmeyenler... 
BÜLENT
TURAN (Çanakkale) – Elektronik yapalım.
BAŞKAN
– Elektronik yapalım, peki.
İki
dakika süre veriyorum.
(Elektronik
cihazla oylama yapıldı) 
BAŞKAN
– Önerge kabul edilmemiştir, karar yeter sayısı vardır.
Diğer
önergeyi okutuyorum.
Türkiye Büyük Millet Meclisi Başkanlığına
Görüşülmekte
olan 278 sıra sayılı Cezaî Konularda Uluslararası Adlî İş Birliği Kanunu
Tasarısı 8’inci maddesinin (1)’inci fıkrasının birinci cümlesinin aşağıdaki
şekilde değiştirilmesini arz ve teklif ederiz.
“(1)
Uluslararası adlî yardımlaşma talepleri hakkında aşağıdaki hükümler uygulanır:”
Muharrem Erkek (Çanakkale) ve
arkadaşları
BAŞKAN
– Komisyon önergeye katılıyor mu? 
ADALET
KOMİSYONU SÖZCÜSÜ SABRİ ÖZTÜRK (Giresun) – Katılmıyoruz Sayın Başkanım.
BAŞKAN
– Hükûmet? 
MİLLÎ
SAVUNMA BAKANI İSMET YILMAZ (Sivas) – Katılmıyoruz Sayın Başkanım. 
BAŞKAN
– Önerge üzerinde Çanakkale Milletvekili Sayın Muharrem Erkek konuşacak.
Buyurun
Sayın Erkek. (CHP sıralarından alkışlar)
MUHARREM
ERKEK (Çanakkale) – Sayın Başkan, değerli milletvekilleri; yüce Meclisi
saygıyla selamlıyorum. 
Dün,
Sayın Adalet Bakanı, yasa tasarısının tümü üzerinde Hükûmet adına
değerlendirmeler yaparken tasarıdan çok uzaklaştı, “Bakın, görüyorsunuz, yasama
ile yürütme iç içe, işler yürümüyor, parlamenter sistem yürümüyor, gelin, hep
birlikte şu başkanlık sistemini halledelim, sorunlarımızı çözelim.” dedi. Biz
de diyoruz ki Cumhuriyet Halk Partisi olarak -bunu her platformda söylemeye
devam edeceğiz- bizim sorunumuz parlamenter sistem, başkanlık sistemi, yarı
başkanlık sistemi yani hükûmet sistemleri değil, bizim sorunumuz demokrasi.
Onun için biz de diyoruz ki gelin, ülkemizi hak ettiği birinci sınıf
demokrasiye hep birlikte taşıyalım. Gelin, temel hak ve özgürlükleri güvence
altına alan, temel hak ve özgürlüklerin özünü istisnalarla zedelemeyen, yargıyı
güçlendiren, hâkim güvencesini getiren ve parlamenter sistemi güçlendiren,
yasama organının yürütme üzerinde denetimini artıran bir anayasayı hazırlayalım
diyoruz ama bundan ısrarla kaçıyorsunuz çünkü tek derdiniz başkanlık.
Bakın,
bugün, dünyada ülkeleri dörde ayırıyorlar; tam demokratik ülkeler; yarı
demokratik, kusurlu demokratik ülkeler; hibrit, “melez demokrasi” dediğimiz
yarı otoriter ülkeler ve otoriter ülkeler. Biz maalesef yarı otoriter ülkeler
sınıfındayız. Sizin döneminizde hibrit, melez demokrasi sınıfına geriledik. 
Peki,
dünyada en demokratik kabul edilen 49 ülkeye bir hep birlikte bakalım. Bu 49
ülkenin 5’i başkanlık sistemiyle, 6’sı yarı başkanlık sistemiyle, 3’ü meclis
hükûmeti, tam 35’i de parlamenter sistemle yönetiliyor. Ve bugün dünyada kişi
başına düşen millî geliri 40 bin dolarları aşan, kalkınmış, demokrasisi
gelişmiş, refah düzeyi en yüksek 20 ülkeye bakalım, 16’sı parlamenter sistemle
yönetiliyor. Demek ki sorunumuz parlamenter sistemde değil, sorunumuz sizin
uygulamalarınızda. Gelin, parlamenter sistemi güçlendirelim, gelin
demokrasimizi… Bizim sorunumuz demokrasi, bizim sorunumuz Hükûmet sistemi
değil.
Bakın,
bugün vize muafiyeti mecbur kıldığı için yasa tasarılarını getirip alelacele
buradan geçirmeye çalışıyorsunuz. Bizim Avrupa Birliğinde hedefimiz tam üyelik
olmalı, her zaman tam üyelik. “Size tam üyelik vermeyelim ama vize muafiyetiyle
gelin biraz dolaşın.” anlayışından hızla uzaklaşmamız lazım. Biz de diyoruz ki,
Parlamentonun yürütme üzerindeki denetimi, yargının yürütme üzerindeki
denetimi, medyanın yürütme üzerindeki denetimi, sivil toplumun yürütme
üzerindeki denetimi demek, demokrasi ve özgürlükler demektir. Bu denetimler
olmadığı sürece, demokrasiden ve özgürlüklerden bahsetmek maalesef mümkün
değildir.
Bakın,
Sınır Tanımayan Gazeteciler örgütü 2016 Dünya Basın Özgürlüğü Endeksi’ni
yayınladı, takip etmişsinizdir. 180 ülke arasında basın özgürlüğü listesinde
151’inci sıraya düştük. Uganda, Tanzanya, Kenya gibi ülkelerden geri kaldık;
İran, Irak, Nijerya ve Etiyopya gibi ülkelerle de aynı kategoride yer aldık.
Türkiye kesinlikle bu tabloyu hak etmiyor. Onun için, bunu hep birlikte
düzeltmek ve hızla düzeltmek zorundayız. Onun için acil demokrasi diyoruz
değerli milletvekilleri, acil demokrasi.
Bugün
Karaman’daki dava sonuçlandı. Evet, suçlu en ağır şekilde cezalandırıldı ama bu
suçun oluşmasında arka planda ihmali olanlar, yasaya aykırı işlemlere göz
yumanlar… Örneğin, Karaman Valisi, Millî Eğitim Müdürü hakkında bir soruşturma
açıldı mı? Devletin yurtları yerine vakıfların, tarikatların yurtlarına,
evlerine çocukların teslim edilmesinde ihmali olanlarla ilgili soruşturmalar
açıldı mı? Bakın, laik eğitim sisteminin temeli zedelendiği için maalesef bu
sonuçları yaşıyoruz. Laik Türkiye Cumhuriyeti üzerinde siyasal ya da kültürel
İslam’ı oturtmaya çalışmak doğru bir şey değil. Bizim yapmamız gereken, Türkiye
Cumhuriyeti’nin Parlamentosu olarak laik demokratik cumhuriyeti,
cumhuriyetimizi demokrasiyle taçlandırmak ve çağdaş uygarlık düzeyine hep birlikte
ulaştırmaktır diyorum, sevgi ve saygılarımı sunuyorum. (CHP sıralarından alkışlar) 
BAŞKAN – Teşekkür ederim Sayın Erkek. 
Önergeyi oylarınıza sunuyorum: Kabul edenler… Kabul
etmeyenler… Önerge kabul edilmemiştir. 
Diğer önergeyi okutuyorum: 
Türkiye Büyük Millet Meclisi
Başkanlığına
Görüşülmekte
olan 278 sıra sayılı Cezaî Konularda Uluslararası Adlî İşbirliği Kanunu
Tasarısı’nın 8’inci maddesinin (1)’inci fıkrasının (a) bendindeki
"takdirde" ibaresinin "halde" şeklinde değiştirilmesini arz
ve teklif ederiz.
Kadir Koçdemir (Bursa) ve
arkadaşları
BAŞKAN
– Komisyon önergeye katılıyor mu? 
ADALET
KOMİSYONU SÖZCÜSÜ SABRİ ÖZTÜRK (Giresun) – Katılmıyoruz Sayın Başkanım. 
BAŞKAN
– Hükûmet?
MİLLÎ
SAVUNMA BAKANI İSMET YILMAZ (Sivas) – Katılmıyoruz. 
BAŞKAN
– Önerge üzerinde Bursa Milletvekili Sayın Kadir Koçdemir konuşacak. 
Buyurun
Sayın Koçdemir. (MHP
sıralarından alkışlar) 
KADİR KOÇDEMİR (Bursa) – Sayın Başkan, saygıdeğer
milletvekilleri; Milliyetçi Hareket Partisi Grubu adına söz almış bulunuyorum.
Yüce heyetinizi saygıyla selamlıyorum. 
Bugün akşam en uç örneklerini yaşadık. 1 Kasımdan
itibaren Meclisin çalışmasına baktığımızda askerlikle ilgili bir şeyi
hatırlıyorum. Askerler, biliyorsunuz, ömürlerinin en enerjik çağında,
yaşlarındadırlar ve gündüz meşgul edilirler ki yanakları yastığa değdiği anda
uyusunlar diye. Meclisin çalışma usulüne baktığımızda sanki biz milletvekilleri
de siyaset yapmayalım diye gece bu saatlere kadar burada meşgul ediliyoruz,
doğru dürüst bir gündem takip etme, bir açık oturumu takip etme imkânımız bile
yok. (CHP sıralarından alkışlar) Bunun neticesinde de sık sık yanlış yere parmaklar kaldırılarak, daha sonra
Tüzük’e takla attırılarak geri dönüş yapılan oylamalar yapılıyor. Türkiye Büyük
Millet Meclisinde milletvekilleri neye parmak kaldırdığını bilmeme üzerine iki
gün içinde üst üste birkaç kere yakalanıyoruz. Bütün bunlar ne için? Bütün
bunlar vize muafiyeti için. Vize muafiyeti neydi? Vize muafiyeti 2014 yılında
bizim Türkiye Büyük Millet Meclisinin onaylayıp yürürlüğe koyduğu bir süreç;
yine, Hükûmetimizin “Eş zamanlı olarak yürütülecek.” diye başlattığı ve
sürdürdüğü bir süreçti. Eğer bu süreç planlandığı gibi gitseydi 2017
Haziranında geri kabul anlaşması ve vize muafiyeti aynı anda yürürlüğe
girecekti. Ancak, son zamanlarda “desinler, demesinler” işine meselelerin
özünden daha fazla önem veren bir Başbakan sayesinde bu iş sıkıştırıldı ve ilk
hazırlandığında 200 madde kadar olan bir metin, 38 maddeye indirilip 170 kadar
maddesi yönetmeliklere bırakılarak bizim önümüze getirildi. 
Peki,
eş süreçte, Hükûmet kararından vazgeçtiğimiz bu süreçte doğru gidiyor muyuz? Biz
geri kabul anlaşmasını üç-dört ay önce başlattık. Haziran ayında vize
muafiyetini Türk vatandaşları için elde etmeyi umuyoruz. Ama, öyle olacak mı?
Geçen hafta alınan kararlar ve yarın içişleri bakanları toplantısında tekrar
gündeme gelecek bir husus var. Burada deniliyor ki, takip etmişsinizdir: “Vize
muafiyeti o zaman olmayabilir, olursa da Gürcistan, Kosova ve Türkiye'ye
birlikte, Avrupa Birliği tarihinde bir ilk olarak şartlı olarak verilecek.” Üç
şartın yerine gelmediği görüldüğü anda vize muafiyeti kaldırılabilecek, eğer bu
kabul olur ve karar mertebesine çıkarsa. Nedir onlar? Geri kabul sürtüşmesiz
olacak. Nedir ikinci şart? Mültecilere burada insanca imkânlar sağlanacak,
bunlar kontrol edilecek Avrupa Birliği tarafından ve insan haklarına riayet
bakımından en küçük bir problem olmayacak. Eğer bunlar olursa vize muafiyeti
derhâl kaldırılabilecek. 
Şimdi, bütün
bunları yapan Hükûmetimizin bazı hassasiyetleri buna benzemektedir. Birkaç gün
sonra 23 Nisan’ı kutlayacağız. 23 Nisan’ı kutlamayı bazı gerekçeler
gösterilerek Meclis Başkanlığımız kaldırmıştır ancak aynı Hükûmet, bu zamana
kadar 1990’lı yıllardan beri şehit yakınlarına istihdam sağlamaktadır bu
devlet; bu Hükûmetin görev yaptığı yıllarda, utanmadan Başbakanımız arkasında
“Şehit Yakınlarına İstihdam Kura Şöleni” adı altında şölenler tertip
edebilmekte ama bu gazi Meclisin milletin iradesini kendi eline almasının yıl
dönümünü bazı başka şeyleri gerekçe göstererek kutlamamayı -Türkiye'nin
gündeminden etkilendi- Türkiye'nin acısını paylaşmaya vesile olarak
göstermektedir. Arkadaşlar, durumumuz şuna benziyor: Adamın birisi yeni bir
araba almış, arabasından hiç memnun değil ve şikâyet ediyor. Pişkin pişkin
soran satıcıya da şunu söylüyor diyor ki…
(Mikrofon
otomatik cihaz tarafından kapatıldı)
KADİR KOÇDEMİR
(Devamla) – …“Bu arabanın kornasından başka her yerinden ses geliyor.” Türkiye,
Meclisinden başka her yerinin ses ve yetki sahibi olduğu bir sistem hâline
geldi.
Hepinize
saygılar sunuyorum. (MHP sıralarından alkışlar) 
BAŞKAN –
Teşekkür ederim Sayın Koçdemir.
ÖZGÜR ÖZEL
(Manisa) – Karar yeter sayısı…
BAŞKAN –
Önergeyi oylarınıza sunacağım ve karar yeter sayısı arayacağım.
Kabul edenler…
Kabul etmeyenler… 
Elektronik oylama…
İki dakika…
(Elektronik
cihazla oylama yapıldı) 
BAŞKAN
– Karar yeter sayısı vardır. Önerge kabul edilmemiştir. 
Maddeyi
oylarınıza sunuyorum: Kabul edenler… Kabul etmeyenler… Madde kabul edilmiştir.
Sayın
milletvekilleri, 9’uncu maddede üç adet önerge vardır, okutuyorum:
Türkiye Büyük Millet Meclisi Başkanlığına
Görüşülmekte
olan 278 sıra sayılı Cezai Konularda Uluslararası Adli İşbirliği Kanunu
Tasarısı’nın 9’uncu maddesinin (3)’üncü fıkrasının sonundaki
"gözetilir" ibaresinin "esas alınır" şeklinde
değiştirilmesini arz ve teklif ederiz.
 İsmail Faruk Aksu  Erhan
Usta  Kadir Koçdemir
 İstanbul  Samsun
 Bursa 
 Baki Şimşek  Kamil
Aydın  Ruhi Ersoy
 Mersin  Erzurum Osmaniye
Türkiye Büyük Millet Meclisi Başkanlığına
Görüşülmekte
olan 278 sıra sayılı Cezaî Konularda Uluslararası Adlî İşbirliği Kanunu
Tasarısı’nın 9’uncu maddesinin (2)’nci ve (3)’üncü fıkralarındaki
"milletlerarası" kelimesinin "uluslararası" olarak
değiştirilmesini arz ve teklif ederiz.
 İdris Baluken  Çağlar
Demirel  Meral Danış Beştaş
 Diyarbakır  Diyarbakır
 Adana
 Mahmut Toğrul  Behçet
Yıldırım  Ahmet Yıldırım
 Gaziantep  Adıyaman
 Muş
 Mehmet Ali Aslan
 Batman
Türkiye Büyük Millet Meclisi Başkanlığına
Görüşülmekte
olan 278 sıra sayılı Cezaî Konularda Uluslararası Adlî İşbirliği Kanunu
Tasarısı’nın 9’uncu maddesinin (1)’inci fıkrasının aşağıdaki şekilde
değiştirilmesini arz ve teklif ederiz.
“(1)
Uluslararası adlî yardımlaşma talebinin yerine getirilmesinde görüntülü ve
sesli iletişim tekniğinin kullanılması istenebilir. Bu işlemler, yerine getiren
devletin yetkili makam veya mercilerinin yönetimi altında ve bu devletin hukuku
uyarınca yürütülür.”
 Cemal Okan Yüksel  Musa
Çam  Lale Karabıyık
 Eskişehir  İzmir
 Bursa
 Tahsin Tarhan  Selina
Doğan  Mehmet Gökdağ
 Kocaeli  İstanbul
 Gaziantep
 Hüseyin Çamak
 Mersin
BAŞKAN
–Komisyon okunan önergeye katılıyor mu?
ADALET
KOMİSYONU SÖZCÜSÜ SABRİ ÖZTÜRK (Giresun) – Katılmıyoruz.
BAŞKAN
– Hükûmet? 
MİLLÎ
SAVUNMA BAKANI İSMET YILMAZ (Sivas) – Katılmıyoruz.
BAŞKAN
– Önerge üzerinde Mersin Milletvekili Sayın Hüseyin Çamak konuşacak.
Buyurun
Sayın Çamak. (CHP sıralarından alkışlar) 
HÜSEYİN
ÇAMAK (Mersin) – Sayın Başkan, değerli milletvekilleri; Genel Kurulu saygıyla
selamlıyorum.
Tüm
dünyada adaletin simgesi olan, bir elinde adaletin keskin kılıcı, diğer elinde
terazi ve gözünde de tarafsızlık bandı olan adalet tanrıçasının gözündeki
tarafsızlık bandı Türkiye’de maalesef sökülüp atılmış durumdadır. 12 Eylül 2010
referandumundan sonra yargı önemli bir ölçüde iktidarın güdümüne girdiğinden
beri bu tarafsızlık bandı kalkmış ve gözleri sadece birilerine bakmaya
koşullanmıştır. Meydanlarda “Ya taraf ya da bertaraf olacaksın.” sözleri
inledikten sonra bu ülkede “adalet” kelimesi sadece bir kadın ismi olarak
kalmıştır. 
Avrupa
İnsan Hakları Mahkemesinde Türkiye, Ukrayna ve Rusya’dan sonra en fazla davası
olan ülkedir. Bu davalar büyük çoğunlukla Türkiye'nin aleyhine
sonuçlanmaktadır. Uluslararası hukuk normları dışına çıkarak hem ülkemizin
prestiji altüst oluyor hem de her geçen gün, kaybedecek bir şeyi kalmayan
insanlar yaratmaya devam ediyoruz. Bu durum, tabii ki siyasi erkin Orta
Doğu’dan örnek aldığı az gelişmiş demokrasiler doğrultusunda yasama, yürütme ve
yargıyı tek bir gücün elinde toplama hevesinin bir sonucudur.
Değerli
arkadaşlar, Kurtuluş Savaşı’nı Osmanlı’yı işgal eden Avrupa devletlerine karşı
kazanan Atatürk Türkiyesi yüzünü bir zamanlar savaştığı Avrupa’ya dönerek
muasır medeniyet hedefinden asla vazgeçmemişti. Çünkü muasır medeniyet aynı
zamanda dünya ülkeleriyle rekabet etmenin de en önemli şartlarından birisidir.
Nitekim, genç cumhuriyet dünya standardına ulaşabilmek için Avrupa hukuk
düzenini, vatandaşlık koşullarını, eğitimden kadın-erkek eşitliğine kadar tüm
uygar koşulları yerine getirmeyi başarmıştır. Hukukun dünya standartlarındaki
yapısıyla oynayıp tarafsızlığının yitirtilmesi Irak, Suriye ve Libya’nın
düştüğü aynı Orta Doğu bataklığına yarın bizlerin de düşebileceği bir zemin
hazırlamak demektir.
Sayın
milletvekilleri, adliye koridorlarında “Kaç İsmail kaç”larla birlikte adaletin
de kaçıp gittiği, adalet saraylarının başka sarayların boyunduruğu altında,
insan haklarına ve ifade özgürlüklerine zarar verdiği bir dönem yaşıyoruz. Can
Dündar ve Erdem Gül davaları gibi Anayasa Mahkemesinin tarafsız kararlar
verebilme umudu dışında, herkes siyasi davaların sonuçlarının nereye varacağını
biliyor. Bu durum -ülkemiz için harcamamız gereken enerjiyi- maalesef
birbirimizle didişmemize ve bu haksızlıkların kurbanlarının ardından
yakınmamıza neden olmaktadır. (CHP sıralarından alkışlar) 
Adalet
bir ülkede yaşayan vatandaşların nefes borularıdır. Adaletle oynayarak ancak o
toplumu nefessiz bırakabilirsiniz. Nefes almakta zorluk çeken vatandaşlar can
havliyle her türlü şeye başvurabilirler. Adaletin tecelli etmediği düşüncesi
şiddet döngülerinin en önemli dayanağını oluşturmaktadır. Bu nedenle, kılavuzu
çağdaş demokrasiler olmayan ülkelerde terör kendisine her zaman çöplenmeye
müsait bir alan bulmuştur. Bir Fransız atasözü der ki: “Adaletin küçük olduğu
ülkelerde büyük olan suçlulardır.” Bunun örneklerini, maalesef, ülkemizde de
görmekteyiz. Bugün yargının işinize gelen taraf durumunun, yarın başkası
geldiğinde sizleri de bertaraf edebileceğinin farkında olunması gerekir. 
Gelin,
uluslararası hukuk normlarını hiçe sayarak hem el âleme daha fazla rezil olmayalım
hem de birbirimizi daha fazla hırpalamayalım. Ülkemizde ödül alanların
uluslararası suçlara karışmaktan yurt dışında cezalandırıldığı bir dönemi
yaşıyoruz. 
Sözlerime
son verirken herkesin ihtiyacı olan adaleti bağımsız dokusundan
uzaklaştırmayalım diyorum, Genel Kurulu saygıyla selamlıyorum. (CHP
sıralarından alkışlar) 
BAŞKAN
– Teşekkür ederim Sayın Çamak. 
Önergeyi
oylarınıza sunacağım: Kabul edenler… Kabul etmeyenler… Önerge kabul
edilmemiştir. 
Diğer
önergeyi okutuyorum: 
Türkiye Büyük
Millet Meclisi Başkanlığına
Görüşülmekte
olan 278 sıra sayılı Cezaî Konularda Uluslararası Adlî İşbirliği Kanunu
Tasarısı’nın 9’uncu maddesinin (2)’nci ve (3)’üncü fıkralarındaki
“milletlerarası” kelimesinin “uluslararası” olarak değiştirilmesini arz ve
teklif ederiz. 
Mehmet Ali Aslan (Batman)
ve arkadaşları
BAŞKAN
– Komisyon önergeye katılıyor mu? 
ADALET
KOMİSYONU SÖZCÜSÜ SABRİ ÖZTÜRK (Giresun) – Katılmıyoruz.
BAŞKAN
– Hükûmet? 
MİLLÎ
SAVUNMA BAKANI İSMET YILMAZ (Sivas) – Katılmıyoruz.
BAŞKAN
– Önerge üzerinde Batman Milletvekili Sayın Mehmet Ali Aslan konuşacak. 
Buyurun
Sayın Aslan. (HDP sıralarından alkışlar) 
MEHMET
ALİ ASLAN (Batman) – Sayın Başkan, Sayın Divan ve Genel Kurulu saygıyla
selamlıyorum.
Bugün
Peygamber (AS)’ın doğum yıl dönümü. Rebiyülevvelin 12’nci gününde doğmuştu. O
gün de miladi olarak 20 Nisana tekabül ediyordu. O yüzden, sürekli, ay yılıyla
güneş yılı arasında tarihlerde farklılık olabiliyor ama o dönemde rebiyülevvel
20 Nisan miladiye denk geliyordu.
“…”(x)
ayetine muhatap yani “Seni âlemlere rahmet olarak gönderdik” ayetinin muhatabı
Hazreti Muhammed (AS)’ın doğumunu biz kutluyoruz ve bütün insanlığa, bütün
âleme barış, huzur getirmesini temenni ediyoruz. “…”(x) 
ERKAN
HABERAL (Ankara) – Türkçesini söyle, anlamıyoruz.
MEHMET
ALİ ASLAN (Devamla) - Türkçesini söyledim. Tabii Türkçe… Sizin Kürtçe ve Arapça
antipatiniz olduğu için Türkçeyi dahi anlamayacak, maalesef, bir basiretsizliğe
gelen arkadaşlar var. Böylesi bir günde bunu dert etmenizi de teessüfle
karşılıyorum. Biz burada bütün ümmetin diline saygılıyız, ayetler var; “Biz
sizi farklı diller ve renkler üzerine yarattık ki tanışasınız ve
yardımlaşasınız diye, birbirinizi inkâr edesiniz diye değil.” 
Tabii,
konu adalet. Yine, adaletle ilgili onlarca ayet vardır ve bu ayetler hepimizi
bağlıyor, özellikle halkın, milletin iradesinin tecelli olduğu Meclisi daha da
çok bağlıyor çünkü bizler nasıl olursak halk da öyle olur. Biz birinci
dereceden örneklik teşkil ediyoruz. Nisa 58’de “…”(x)
“İnsanlar arasında hükmettiğiniz zaman adaletle hükmediniz.” demektedir. Ve
yine Resulullah’ın bir hadisi var, hepimizi bağlayan ve en çok da bugünlerde
belki ihtiyaç duyduğumuz bir hadis, buyuruyor ki: “Sizden evvelki toplumların
helak olmalarının başlıca sebebi, aralarında itibarlı bir kimse suç işlediği
zaman ona dokunmamaları, zayıf ve kimsesiz biri suç işlediğinde ise onu cezaya
çarptırmaları olmuştur. Allah’a yemin ederim ki kızım Fatıma suç işlerse
cezasını görecektir.” diye buyurmuştur. 
Bu
hadisi okurken aklıma dokunulmazlıklar geldi. Peygamber (AS) Veda Hutbesi’nde
“Faizi kaldırdım ve ilk kaldırdığım faiz de amcam Abbas’ın faizidir ve ilk
kaldırdığım kan davası da yine amcazadem Rebia’nın kan davasıdır.” diye
buyurmuştur. Eğer biz kanunların tatbikini istiyorsak –en basitinden
dokunulmazlık örneği- Peygamber (AS) ne kendine ne kızına ne de akrabalarına
bir ayrıcalık tanımamıştır. Dokunulmazlıkların kaldırılmasını isteyen en üst
makamdan tutalım; Cumhurbaşkanı, Başbakan ve Adalet Bakanı ilk önce kendi
nefislerinde bunu uygulayacaklar ve diyecekler ki: “İlk olarak kendi
dokunulmazlıklarımızın kaldırılmasını talep ediyoruz.” Bu, Peygamber’in ilahî
referansıdır, örneklik budur. Ama bakın, hadiste ne diyor? “İtibarlı bir kimse
suç işlediği zaman ona dokunmuyorlar ama zayıf ve kimsesiz biri suç işlediğinde
onu cezaya çarptırmaları helak olma gerekçesidir.” Bunu Resulullah (AS)
söylemiştir ve söylediği de haktır ve yine bunu destekleyen ayetler vardır:
“Rabbim dilerse sizi gönderip yerinize başka bir topluluk getirir. Muhakkak ki
Rabbim her şeyi denetlemektedir.” Bunların birinci dereceden muhatapları
bizleriz. Bu kitap sadece okunmak için inmemiştir. Resulullah yaşayan
Kur’an’dır, bu pratiklere bizim bir şekilde mutlaka uymamız gerekiyor.
Teşekkür
ediyorum. (HDP sıralarından alkışlar, AK PARTİ sıralarından gürültüler)
BAŞKAN
– Teşekkür ederim. 
BÜLENT
TURAN (Çanakkale) – Sayın Başkanım…
BAŞKAN
– Sayın milletvekilleri…
Sayın
Aslan, teşekkür ederim.
MEHMET
ALİ ASLAN (Batman) – Ben teşekkür ediyorum.
Partiden
ziyade kendi pratiğinizi ortaya koyun, partinize layık olun.
ÖZGÜR
ÖZEL (Manisa) – Yoklama istiyoruz Sayın Başkan.
BÜLENT
TURAN (Çanakkale) – Sayın Başkan…
BAŞKAN
– Önergeyi oylarınıza sunacağım yalnız yoklama talebi var.
Sayın
Özgür Özel, buyurun, arkadaşlar ayakta beklemesin, alacağım, işleminizi
yapacağım.
Buyurun
Sayın Turan.
BÜLENT
TURAN (Çanakkale) – Az önce sayın hatip konuşmasında Peygamber (AS)’ın
doğumundan yola çıkarak dokunulmazlıklarla hiç akla hayale gelmeyecek şekilde
bir tevilde bulunarak bizim dokunulmazlıklarla ilgili olan politikamızı
eleştirdi, cevap vermek zorundayım izin verirseniz.
BAŞKAN
– Buyurun, iki dakika... (AK PARTİ sıralarından alkışlar)
VIII.- SATAŞMALARA İLİŞKİN KONUŞMALAR
(Devam)
14.- Çanakkale Milletvekili Bülent
Turan’ın, Batman Milletvekili Mehmet Ali Aslan’ın 278 sıra sayılı Kanun
Tasarısı’nın 9’uncu maddesiyle ilgili önerge üzerinde yaptığı konuşması
sırasında Adalet ve Kalkınma Partisine sataşması nedeniyle konuşması
BÜLENT
TURAN (Çanakkale) – Sayın Başkan, değerli milletvekilleri; gecenin bu saatinde
hepinizi saygıyla selamlıyorum. 
Kıymetli
hatibin az önceki ifadesinden yola çıkarak ben de Hazreti Peygamber’in doğum
yıldönümünü kutluyorum, rahmetle anıyorum. Onun yolunda yürümeyi ümit ediyorum.
Değerli
arkadaşlar, Hazreti Peygamber’in doğumundan yola çıkarak hangi gerekçeyle, hangi
anlayışla, hangi teville dokunulmazlıklara bağladığını kıymetli hocamla bir
daha görüşmek isterim, hangi gerekçeyle bunu söylediyse. 
MAHMUT
TOĞRUL (Gaziantep) – Hadisi bir daha oku anlarsın.
BÜLENT
TURAN (Devamla) – Ancak, bizim açımızdan bir gerçek var, o da şu: Biz aynen
sayın vekilimizin dediği gibi, dokunulmazlıkları sayın eş başkanın üç ay önce
“Tüm dokunulmazlıklar kaldırılsın.” demesine referans vermesini isteriz. Bunu
siz istediniz.
Ayrıca,
bir gerçeği daha ifade etmek isterim. Dokunulmazlık meselesi, Türkiye’nin son
dönem gündeminde olmasının bir başka gerekçesi de HDP’nin tüm vekilleri,
istisnasız, “Dokunulmazlıklarımızı kaldırın.” diye başvurdular. Arkadaşlar,
şaka yapmıyorum, birkaç ay önce bütün HDP vekilleri genel başkanlarının
öncülüğünde gidip Meclis Başkanlığına imza atarak dilekçe verdiler, o imza geri
alınmadı. Talimatı baş üstüne. Siz dediniz, biz şunu söyledik ama “HDP’nin
değil, hepimizin kaldırılsın.” dedik. Çünkü bu kürsüye çıktınız, Allah’tan
korkmayarak -sizin ifadenizle- bizimle ilgili “Hırsızlık var, taciz var.”
dediniz, olmayacak, hayalimizde olmayan ithamlarda bulundunuz. 
MAHMUT
TOĞRUL (Gaziantep) – Estağfurullah. 
BÜLENT
TURAN (Devamla) – Diyoruz ki: “Madem ithamınız var, AK PARTİ’nin de CHP’nin de
MHP’nin de HDP’nin de, hepsini kaldıralım, el mi yaman bey mi yaman görelim.
HDP’nin kendi talep etmiş olduğu imzaların da karşılığı olsun.” 
MUSTAFA
AKAYDIN (Antalya) – Başbakan dâhil mi, Başbakan?
BÜLENT
TURAN (Devamla) – Hepinizi saygıyla selamlıyorum. (AK PARTİ sıralarından alkışlar)
BAŞKAN
– Teşekkür ederim.
Sayın
Baluken...
İDRİS
BALUKEN (Diyarbakır) – Sayın hatip hem grubumuzun dokunulmazlıklar hakkında
büyük bir çelişki içerisinde olduğunu hem de korktuğunu ifade etti.
BAŞKAN
– Buyurun, iki dakika... (HDP sıralarından alkışlar)
BÜLENT
TURAN (Çanakkale) – İmza var mı yok mu? Bir şey demedim Sayın Başkan. Geri
aldılar mı imzaları?
15.- Diyarbakır Milletvekili İdris
Baluken’in, Çanakkale Milletvekili Bülent Turan’ın sataşma nedeniyle yaptığı
konuşması sırasında Halkların Demokratik Partisine sataşması nedeniyle
konuşması
İDRİS
BALUKEN (Diyarbakır) – Teşekkür ederim.
Sayın
Başkan, değerli milletvekilleri; Sayın Bülent Turan hukukçu ama anladığım
kadarıyla Parlamentodaki hukuk faaliyetlerini, yasama faaliyetlerini çok fazla
takip edemiyor. Bizim hem 24’üncü Yasama Döneminde Anayasa Uzlaşma Komisyonuna
sunmuş olduğumuz teklif hem de dokunulmazlıklar meselesi üzerine yeni
hazırlamış olduğumuz anayasa teklifi ortada. Biz öyle oyunlara, hilelere
başvurarak, bir defaya mahsus, Anayasa'ya aykırı bir şekilde getirilmiş olan
bir teklifi doğru bulmuyoruz. 
SALİH
CORA (Trabzon) – Niye korkuyorsunuz? 
İDRİS
BALUKEN (Devamla) – Şimdi söyleyeceğim sana, şimdi söyleyeceğim kimin
korktuğunu.
BAŞKAN
– Laf atmayın sayın milletvekilleri.
İDRİS
BALUKEN (Devamla) – Kalıcı olarak, bir defaya mahsus değil, bütün bakanları da
içerecek şekilde kürsü dokunulmazlığı dışında bütün dokunulmazlığın
kaldırılmasını teklif ediyoruz. Korkan sizsiniz. Yani, siz öyle bir düzenleme
getirmişsiniz ki İç Tüzük'ün bütün mekanizmalarını baypas ediyorsunuz. Karma
komisyonla ilgili süreçler ortada yok, milletvekilinin savunma hakkı yok,
hukukun geriye doğru işlerliğiyle ilgili evrensel ilke ayaklar altında. Tamamen
keyfî bir uygulamayla “Mevcut Anayasa'yı askıya aldım, geçici madde getirdim,
bir defaya da mahsus olacak.” diyorsunuz. Ya, böyle saçmalık olur mu? 
SALİH
CORA (Trabzon) – Niye korkuyorsunuz?
İDRİS
BALUKEN (Devamla) – Gelin, kalıcı olarak -bütün milletvekillerinin kürsü
dokunulmazlığı dışında- hepsini kaldıralım, bundan sonraki suçların tamamını da
bunun içerisine dâhil edelim diyoruz. Yani, bunu anlamıyorsanız, kusura
bakmayın, bizde sorun yok, sizin anlama yeteneğinizde sorun var diyeceğiz. 
Bizim
açımızdan korkulacak, hesap veremeyeceğimiz hiçbir şey yok. Defalarca söyledik,
yolumuz zindana da çıksa mezara da çıksa biz baş koyduğumuz bu yoldan asla tek
bir geri adım atmayız. Umarım siz de korkmazsınız. 
Hepinize
saygılar. (HDP sıralarından alkışlar) 
BAŞKAN
– Teşekkür ederim Sayın Baluken. 
ERKAN
AKÇAY (Manisa) – Sayın Başkan…
ÖZGÜR
ÖZEL (Manisa) – Sayın Grup Başkan Vekili Bülent Turan partimizin de ismini
anarak “El mi yaman bey mi yaman? Gelin görelim, işte, boyunuzun ölçüsünü.”
gibi şeyler söylemek suretiyle, grubumuzun dokunulmazlıklar konusundaki tavrına
ilişkin yanıltıcı ve grubumuzun tavrıyla ilgisi olmayan bir noktaya getirdi
işi.
BÜLENT
TURAN (Çanakkale) – Konu sadece HDP’ydi Sayın Başkan.
ÖZGÜR
ÖZEL (Manisa) – Cevap vermek isterim. 
BAŞKAN
– Partinizin adını kastederek mi? 
ÖZGÜR
ÖZEL (Manisa) – Evet, “CHP” dedi. 
BAŞKAN
– Buyurun, iki dakika…
16.- Manisa Milletvekili Özgür Özel’in,
Çanakkale Milletvekili Bülent Turan’ın sataşma nedeniyle yaptığı konuşması
sırasında Cumhuriyet Halk Partisine sataşması nedeniyle konuşması
ÖZGÜR
ÖZEL (Manisa) – Teşekkür ederim Sayın Başkan. 
Değerli
milletvekilleri, şimdi, burada büyük bir rahatlık içinde konuşuyorum tarihî bir
tutarlık içinde olan bir partinin mensubu olarak. (AK PARTİ sıralarından “Aa”
sesleri)
SALİH
CORA (Trabzon) – Vay vay!
ÖZGÜR
ÖZEL (Devamla) – 2003 yılında, Adalet ve Kalkınma Partisine ilk kez “Dokunulmazlıkları gelin
kaldıralım.” dediğimizde, 3 Kasım 2002 seçim beyannamenizi örnek göstererek…
BÜLENT TURAN (Çanakkale) – Bak, grubun alkışlamadı. Grup
alkışlamadı.
GÜLAY YEDEKCİ (İstanbul) – Grup ne zaman alkışlayacağını
bilir. 
ÖZGÜR ÖZEL (Devamla) - …o zaman devrin Başbakanı şunu
söylemişti: “Bu yargıyla mı? Bu yargıyla mı?” 2010’da bunu söylediğimizde
“Seçilmişleri atanmışlara boğdurtmam.” demişti. Geçtiğimiz yıllarda “Yargıda
paralel hâkimiyeti var.” deyip bu işten kaçmıştı. 
Şimdi, dokunulmazlıklar konusunda günün Başbakanı “Hodri
meydan!” diyor. Diyor ki: “Varsa cesaretiniz…”, “…kaçacak delik bulamazsınız.”
O “hodri meydan”a hemen cevabımızı verdik, rahatız.
HİLMİ BİLGİN (Sivas) – Gruba sahip çık.
ÖZGÜR ÖZEL (Devamla) - Ama beyler, bayanlar, bir “hodri
meydan” çekeceksen eğer, yiğitsen, mertsen, o hodri meydanı başkalarının
sırtından çekmeyeceksin, kendini o işe dâhil edeceksin. (CHP sıralarından
alkışlar) Başbakanın “hodri meydan”ında Başbakan yok, Başbakanın “hodri
meydan”ında 26 bakan yok. 
BÜLENT TURAN (Çanakkale) – Var, var.
SALİH CORA (Trabzon) – Grubuna sahip çık, grubuna!
ÖZGÜR ÖZEL (Devamla) – Başbakan “hodri meydan” çekiyor
ama yaptığı tavır sahte kabadayılıktır, sahte kabadayı! (CHP sıralarından alkışlar,
AK PARTİ sıralarından gürültüler)
CEMAL OKAN YÜKSEL (Eskişehir) – Korkaklık, korkaklık!
BAŞKAN – Temiz bir dille konuşalım lütfen.
ÖZGÜR ÖZEL (Devamla) – Başbakana, “hodri meydan”
çektikten sonra, otuz dakika sonra uçağı kalkacakken, kısa bir görüşme için
gittiği Saray’ı üç buçuk saat dar etti birisi. Binali Yıldırım’ın bir tane
fezlekesi, cebinde 800 imza, Başbakanın kimyasını bozdular. 
Bundan sonraki süreçte size şunu söyleyelim: Birisi bir
tavır ortaya koyuyorsa, cesaret ortaya koyuyorsa önce kendi yüreğini ortaya
koyacak. 
Sizin Başbakanınız sahte kabadayıdır, “hodri meydan”ı…
(CHP sıralarından “Bravo” sesleri, alkışlar; AK PARTİ sıralarından “Ayıp, ayıp”
sesleri, gürültüler)
(Mikrofon otomatik cihaz tarafından kapatıldı)
CEMAL OKAN YÜKSEL (Eskişehir) – Korkaktır, korkak!
BAŞKAN – Sayın Özgür Özel… Sayın Özel, lütfen… Genel
başkanlara ve başbakanlara bu şekilde ağır konuşmak doğru bir şey değil.
BÜLENT TURAN (Çanakkale) – Sayın Başkan…
BAŞKAN - Buyurun, nedir talebiniz?
BÜLENT TURAN (Çanakkale) – Sayın Başkan, Genel
Başkanımıza kullandığı kaba dilden dolayı...
BAŞKAN – Buyurun, iki dakika…
Hoş değil, hiçbir genel başkana ve özellikle Başbakana
hoş değil.
17.- Çanakkale Milletvekili Bülent
Turan’ın, Manisa Milletvekili Özgür Özel’in sataşma nedeniyle yaptığı konuşması
sırasında AK PARTİ Grup Başkanına sataşması nedeniyle konuşması
BÜLENT TURAN (Çanakkale) – Sayın Başkan, değerli
milletvekilleri; bu kürsü milletin kürsüsü, sokak diliyle, küfürbaz tekliflerle
her gün kendi partisine küfredenlerin taklit edildiği bir yer olamaz, olmaması
gerekir. Hangi genel başkan olursa olsun, hangi vekil olursa olsun az önceki
ifadenin yakışmayacağını söylüyorum. Ancak, son dönemde, Mustafa Kemal’in
doksan yıllık partisinin geldiği yerin bir küfürbaz partisi hâline gelmesi bizi
üzüyor, bizi rahatsız ediyor. (AK PARTİ sıralarından alkışlar) 
MUSTAFA AKAYDIN (Antalya) – Tayyip’ten öğrendik,
Tayyip’ten!
BÜLENT TURAN (Devamla) - Âdeta bir küfür yarışması var;
biri çıkıyor, biri iniyor; Genel Başkan çıkıyor, grup başkan vekili geliyor.
Böyle bir şey kabul edilebilir mi? 
MUSTAFA AKAYDIN (Antalya) – Tayyip Bey’den öğrendik!
BÜLENT TURAN (Devamla) - Bizim Genel Başkanımız mert bir
şekilde “Bütün partilerin fezlekeleri, dokunulmazlıkları kaldırılsın.” dedi. 
ÖZGÜR ÖZEL (Manisa) – Kendini koysun, kendini!
BÜLENT TURAN (Devamla) - “Evet.” dersin, “Hayır.” dersin.
Buradan yola çıkarak, hakaret ederek yol almak, bir defa, size yakışıyor, onu
söyleyeyim, size yakışıyor ama biz
üslubumuzu kollayacağız. Küfür ederek yarışan, daha çok küfredenin
yetkilendirildiği partilerden de olmayacağız inşallah biz. (AK PARTİ
sıralarından alkışlar) 
ERDİN
BİRCAN (Edirne) – Ama kimseye de yakışmıyor.
BÜLENT
TURAN (Devamla) – Bakın değerli arkadaşlar, bir şey daha söyleyeceğim:
Anayasa’da değişiklik teklifimizde tartışılan iki husus var; bir tanesi
dokunulmazlıklar. Beyefendiler “Evet.” diyormuş da “Başbakanınki yok” diyormuş.
Bakınız, fezlekelerde bakanların da fezlekesi varsa…
ERDİN
BİRCAN (Edirne) – Var. 
BÜLENT
TURAN (Devamla) – …o da kaldırılıyor, bu işi bilmiyorlar. 
ERDİN
BİRCAN (Edirne) – Hayır, yok öyle bir şey. 
BÜLENT
TURAN (Devamla) – Bakanlık görevinden kaynaklı, Yüce Divan kaldırılamaz. (CHP
sıralarından gürültüler) Parlamenterlerin lazımdır.
ERDİN
BİRCAN (Edirne) – Bakanlık bitti.
BÜLENT
TURAN (Devamla) – Ancak, bilmiyor olabilirsiniz, şu anki 129 tane… (CHP
sıralarından gürültüler)
CEMAL
OKAN YÜKSEL (Eskişehir) – Yanlış biliyorsun, yanlış!
BÜLENT
TURAN (Devamla) – Ne bağırıyorsun, ne? Dur bir dakika, sakin ol! 
…129
tane fezlekenin içerisinde bakanlar da var. Bakanlık görevinden kaynaklı suç
başka bir şeydir, vekillikten kaynaklı suç başka bir şeydir. Bilmiyorsan izah
edebiliriz ama bir daha diyeceğim, elimde liste var, şu an 11 kişi, ne
yaptığınız belli değil. “Evet.” mi diyorsunuz, “Hayır.” mı diyorsunuz?
GÜLAY
YEDEKCİ (İstanbul) – Sana ne! Biz ne istersek onu deriz. Sana mı soracağız?
BÜLENT
TURAN (Devamla) – Kim mert, kim değil, oylama anında göreceğiz. (AK PARTİ
sıralarından alkışlar) 
(Mikrofon
otomatik cihaz tarafından kapatıldı) 
BAŞKAN
– Teşekkür ederim Sayın Turan. 
ÖZGÜR
ÖZEL (Manisa) – Sayın Başkan…
BAŞKAN
– Sayın Akçay’ın çok uzun zamandan beri söz talebi var, daha sonra size
vereceğim Sayın Özel.
ÖZGÜR
ÖZEL (Manisa) – Peki.
BAŞKAN
– Buyurun Sayın Akçay.
ERKAN
AKÇAY (Manisa) – Sayın Başkan, Sayın Turan biraz evvelki konuşması sırasında
partimizin adını da zikretmek suretiyle ve “El mi yaman bey mi yaman?” şeklinde
bir ifadeyle…
BAŞKAN
– Buyurun, iki dakika da size söz verelim Sayın Akçay. (MHP sıralarından
alkışlar) 
18.- Manisa Milletvekili Erkan Akçay’ın,
Çanakkale Milletvekili Bülent Turan’ın sataşma nedeniyle yaptığı konuşması
sırasında Milliyetçi Hareket Partisine sataşması nedeniyle konuşması
ERKAN
AKÇAY (Manisa) – Sayın Başkan, değerli milletvekilleri; hepinizi saygıyla selamlıyorum.
Tabii, “El mi yaman bey mi yaman?” veya “Hodri meydan!” nasıl bir üsluptur,
sokak dili midir, sokak diline yakın mıdır, hepinizin takdirine bırakıyorum. 
Biz
Milliyetçi Hareket Partisi olarak 14 Kasım 2007 tarihinde bir Anayasa
değişiklik teklifi hazırladık ve siyasi partilere, Adalet ve Kalkınma Partisine
de bu dokunulmazlıklar konusunda partimizin programında ve seçim
beyannamelerimizde yer aldığı şekliyle öneri getirdik. Yalnız, Adalet ve
Kalkınma Partisi dokunulmazlıkların sadece kürsü dokunulmazlığıyla ve Meclis
faaliyetleriyle sınırlandırılmasına ilişkin bu önerimizi kabul etmedi.
Milliyetçi Hareket Partisinin hem programında hem bütün seçim beyannamelerinde
dokunulmazlık konusunun kürsü dokunulmazlığı ve sadece Meclis faaliyetleriyle
sınırlı kalması öngörülmektedir. 
Yine,
bu çerçevede, Adalet ve Kalkınma Partisine ve Cumhuriyet Halk Partisine
önerdiğimiz 4 ayrı öneri vardı yine bu fezlekelerle ve dokunulmazlıklarla
ilgili, gündemdeki konuyla ilgili ve bu 4 önerimiz içinde ne bir Anayasa değişikliği
ne bir kanun değişikliği ne de bir tüzük değişikliği gerekmiyordu fakat Adalet
ve Kalkınma Partisi konuyu bağlamından koparmak suretiyle ve ipe de un sererek
bu konuda ayak sürüdü ve geçici Anayasa değişikliğiyle konuyu uzattı ve ipe un
serdi. Oysa, Anayasa’mızdaki ve İç Tüzük’teki süreçleri işletmek lazım yani
bunları yapmaya gerek yok, Anayasa’mız, İç Tüzük’ümüz bu konuda yolu açmış…
(Mikrofon
otomatik cihaz tarafından kapatıldı) 
ERKAN
AKÇAY (Devamla) - …bu yolu pekâlâ bu önerilerimiz doğrultusunda değerlendirmek
suretiyle bu konuyu pekâlâ rahatlıkla çözebiliriz.
BAŞKAN
– Sayın Akçay, teşekkür ederim.
ERKAN
AKÇAY (Devamla) – Evet, ileride inşallah ifade ederiz bunları Sayın Başkan ama
böyle boşa “hodri meydan” okumakla olmaz, asıl “hodri meydan”ı Milliyetçi
Hareket Partisi yapmıştır size.
Hepinize
saygılar sunarım.
BAŞKAN
– Teşekkür ederiz.
Evet,
Sayın Özel…
ÖZGÜR
ÖZEL (Manisa) – Biraz önce Sayın Turan benim konuşmama cevaben yaptığı
konuşmasında “küfürbaz partisi” ifadesini kullandı, cevap hakkımızı…
FARUK
ÇATUROĞLU (Zonguldak) – Yalan mı!
BAŞKAN
– Buyurun, iki dakika…
Vallahi,
bir şey söyleyeceğim şimdi kızacak bana grup başkan vekilleri ama söyleyeyim:
Şu grup başkan vekilleri olmasa bu Meclisi çok güzel idare edeceğiz vallahi
arkadaşlar. (AK PARTİ sıralarından alkışlar) 
BÜLENT
TURAN (Çanakkale) – Sayın Başkan, Başbakanımıza hakaret ediyor, bunu
diyemezsiniz. 
BAŞKAN
– Buyurun Sayın Özel.
19.- Manisa Milletvekili Özgür Özel’in,
tekraren, Çanakkale Milletvekili Bülent Turan’ın sataşma nedeniyle yaptığı
konuşması sırasında Cumhuriyet Halk Partisine sataşması nedeniyle konuşması
ÖZGÜR
ÖZEL (Manisa) – Adalet ve Kalkınma Partisi Grubundan “Grup başkan vekilleri
olmazsa Meclis güzel idare edilir.” sözünü alkışlayan 10-15 arkadaşımın
alkışlarını Adalet ve Kalkınma Partisinin 5 değerli grup başkan vekili adına
kabul ettiğimi ve teşekkürlerimi ilettiğimi arz ederim. (AK PARTİ sıralarından
gürültüler)
Şimdi,
değerli arkadaşlar, bir kez, bakanlar sürekli değişiyor, sürekli değişiyor,
konuyla ilgili, ilgisiz bakan geliyor, bazen eğrisi doğrusuna denk geliyor.
Bakın, kim oturuyor orada. Sayın Bakanın fezlekesi var.
MİLLÎ
SAVUNMA BAKANI İSMET YILMAZ (Sivas) – Doğrudur.
ÖZGÜR
ÖZEL (Devamla) – “Doğrudur.” diyor.
Bu
yapacağımız değişiklikte, Sayın Bakanın fezlekesi olmasına rağmen, Anayasa’da
bakanların Yüce Divanda yargılanmasıyla ilgili bir soruşturma komisyonu
kurulması, onun bir savcı görevi görmesi, daha sonra onun raporunun Genel
Kurulda oylanması şartı olduğu için Sayın Bakan bu düzenlemenin dışında kalıyor.
Kaldı
ki biz CHP olarak şunu çok net söylüyoruz: Bir tane önerimiz var baştan beri. 
MİLLÎ
SAVUNMA BAKANI İSMET YILMAZ (Sivas) – Sayın Başkan, böyle olabilmesi için
göreviyle ilgili olması lazım.
ÖZGÜR
ÖZEL (Devamla) – İç Tüzük’ün ilgili maddesinin ilk fıkrası dursun, burada her
şey özgürce konuşulsun ama ondan sonra ikinci fıkrasını hepimiz için, geçmiş
için, bugün için, yarın için kaldıralım. Kim neden çekiniyor? Kim neden
korkuyor? Bunun kime zararı var? “Bizim fezlekemiz az.” diyorsunuz. Eyvallah, azdan
az gider, çoktan çok gider. Siz temiz bir yönetim yapıyorsanız, bakanlarınıza
güveniyorsanız, kendinize güveniyorsanız, yargıda çok ciddi bir değişim de
yarattığınıza inanıyorsunuz, söylüyorsunuz, “Oğlan bizim, kız bizim.” diyen
var. “Yargı elimizde.” dedi arkadaşınız. Bu şartlar altında siz geleceğe dönük
ve geçmişe dönük bir cesareti gösteremiyorsanız, ondan sonra buraya gelenlerin
eleştirisine bakın.
Sayın
Başkan, sizi temin ederim, benim söylediğim “sahte kabadayı” bir siyasi
eleştiri.
BÜLENT
TURAN (Çanakkale) – Tabii, tabii!
ÖZGÜR
ÖZEL (Devamla) – Ben normal şartlardaki kabadayılığını falan bilmem. Ama kendi
ifadesidir.
(Mikrofon
otomatik cihaz tarafından kapatıldı)
ÖZGÜR
ÖZEL (Devamla) – “Neden korkuyorsunuz? Delikanlı olun.” diyene “Senin tavrın sahte
kabadayı.” demek kadar normal bir şey yoktur.
Saygılar
sunuyorum. (CHP sıralarından alkışlar)
BAŞKAN
– Teşekkür ederim Sayın Özel.
BÜLENT
TURAN (Çanakkale) – Sayın Başkan, zabıtlara geçsin diye söyleyeceğim. 
ÖZGÜR
ÖZEL (Manisa) – Yok, yok, şuradan söyle, gözünü seveyim.
BAŞKAN
– Sayın Özel, lütfen…
BÜLENT
TURAN (Çanakkale) – Az önceki “Grup başkan vekilleri olmasaydı…” ifadenizi şık
bulmadığımı ifade etmek istiyorum.
ÖZGÜR
ÖZEL (Manisa) – Alkışladılar seni, alkışladılar.
BÜLENT
TURAN (Çanakkale) – Şundan dolayı…
KAMİL
AYDIN (Erzurum) – İki gündür sen geriyorsun.
BAŞKAN
– Peki, bundan sonra espri de yapmayacağım.
ÖZGÜR
ÖZEL (Manisa) – Ben şaka olarak aldım Sayın Başkan, demokrasi.
BÜLENT
TURAN (Çanakkale) – Az önce malum partinin grup başkan vekili kürsüden inerken
Başbakanımıza laf atacak, biz ona cevap vermeyeceğiz. Böyle bir anlayış olmaz
diye düşünüyorum, bu bir.
İkincisi…
KAMİL
AYDIN (Erzurum) – Sen cevap verme.
BAŞKAN
– Sayın Turan, bunu söylemenize gerek yok. Bunun ben bilincindeyim.
BÜLENT
TURAN (Çanakkale) – Sayın Başkan…
BAŞKAN
– Ama çok rahatsız olduysanız, söyleyeceğim konuşmanın ikinci bölümünü de
söyleyeyim: Grup başkan vekillerini çok seviyorum, hepsi çok iyi arkadaşım.
Tamam?
BÜLENT
TURAN (Çanakkale) – Teşekkür ederim Sayın Başkanım, biz de sizi çok seviyoruz.
Sayın
Başkan, bir de bir yanlış düzelsin diye söyleyeceğim. Az önce Grup Başkan
Vekili, konuşmasında “Bakanların fezlekesi olmasına rağmen yargılanmayacaklar.”
dedi, bu doğru değil. 83’üncü madde ve 100’üncü madde farklıdır. Bakanımızın
fezlekesi varsa, bu fezlekede bizler gibi dokunulmazlıktan kaynaklı bir engel
varsa kaldırılacak ve yargılanacaktır.
ÖZGÜR
ÖZEL (Manisa) – Hayır.
MEHMET
ŞÜKRÜ ERDİNÇ (Adana) – Evet.
ÖZGÜR
ÖZEL (Manisa) – Sor bakalım, şimdiki durumu sor, öyle değil. 
BAŞKAN
– Sayın milletvekilleri, lütfen… Konuştunuz, lütfen idareyi bana bırakın.
ÖZGÜR
ÖZEL (Manisa) – Hayır, Sayın Bakana sor.
BÜLENT
TURAN (Çanakkale) – Sayın Başkan, grup başkan vekili bilmiyorsa ara verin
anlatayım. Bir daha söylüyorum…
MEHMET
ŞÜKRÜ ERDİNÇ (Adana) – Ya, eczacılık konularına girmiyor, hukuk, hukuk. Hukukçu
olduğu için daha iyi biliyor, eczacılığı sen konuşuyorsun burada.
BAŞKAN
– Teşekkür ederim.
Sayın
Bakan, buyurun…
BÜLENT
TURAN (Çanakkale) – Sayın Başkan, bir dakika... 
BAŞKAN
– Bitmedi mi daha?
ÖZGÜR
ÖZEL (Manisa) – Olmayabilirdi de, Sayın Bakanın fezlekesi şeye tabi.
ALİM
TUNÇ (Uşak) – Sus artık ya!
BÜLENT
TURAN (Çanakkale) - Sayın Başkan… 
BAŞKAN
– Buyurun, dinliyorum…
MİLLÎ
SAVUNMA BAKANI İSMET YILMAZ (Sivas) – Sayın Başkanım…
BAŞKAN
– Sayın Bakan, size de söz vereceğim.
BÜLENT
TURAN (Çanakkale) – Sayın Başkanım, ancak, bir daha söylüyorum. 
ÖZGÜR
ÖZEL (Manisa) – Görev suçu.
BÜLENT
TURAN (Çanakkale) - Parlamenter rejimlerde Yüce Divan diye bir müessese var,
bunu kaldırmak ayrı bir çalışmadır. O yüzden dokunulmazlıktan kaynaklı
fezlekenin engellenmesi bizim dönemimizde kalkacak ve bakanlar yargılanacaktır.
Ancak, görev suçundan kaynaklı başka bir şey varsa, savcılıktan gelen
fezlekelerden bahsetmiyorum…
ÖZGÜR
ÖZEL (Manisa) – Tamam işte…
BÜLENT
TURAN (Çanakkale) – O zaman Yüce Divan mevzusu başlayacaktır. Dolayısıyla Sayın
Bakanın…
ÖZGÜR
ÖZEL (Manisa) – Tabii, yankesicilik yaptıysa yargılanacak, Reza’nın önünde
yattıysa yargılanmayacak mahkemede.
BAŞKAN
– Sayın Özel… 
BÜLENT
TURAN (Çanakkale) – Bu nasıl bir durum ya!
ALİM
TUNÇ (Uşak) – Sus bir ya, sus ya!
ÖZGÜR
ÖZEL (Manisa) – Sana ne be! Sana mı soracağım susmayı?
BAŞKAN
– Sayın Özel, Sayın Turan’ı dinliyorum ve anlamıyorum. Lütfen müdahale etmeyin,
o da grup başkan vekili, siz de.
BÜLENT
TURAN (Çanakkale) – Sayın Başkan, bu nasıl bir adap, bu nasıl bir edep!
ÖZGÜR
ÖZEL (Manisa) – Ne alakası var?
BAŞKAN
– Devam edin.
BÜLENT
TURAN (Çanakkale) – “Küfürbaz” deyince kızıyorlar, hep kendi konuşacak, hep
kendi durduracak, biz sadece dinleyeceğiz, böyle bir şey olabilir mi?
MUSTAFA
AKAYDIN (Antalya) – “Cinsi sapık” diyen kim?
BÜLENT
TURAN (Çanakkale) – “Cinsi sapık”, kendisi de söylüyor, neden söylüyor? 
MUSTAFA
AKAYDIN (Antalya) – Kim söylüyor bunu?
ÖZGÜR
ÖZEL (Manisa) – Önüne dön Bülent, önüne dön.
BAŞKAN
– Sayın Turan, sözünüzü bitirdiniz mi?
BÜLENT
TURAN (Çanakkale) – Sayın Başkan, laf attıkları için biliyorum, “Altına
yatmak.” tarzı alçak bir ifade kullanan adam cinsi sapıktır. Bunları
söylüyorum. (AK PARTİ sıralarından alkışlar, CHP sıralarından gürültüler) 
Sayın
Başkan, bakanlarımızın fezlekesi aynen vekiller gibidir. 
Teşekkür
ediyorum. 
BAŞKAN
– Bitti mi?
ÖZGÜR
ÖZEL (Manisa) – Senin psikolojin bozuk, senin psikolojin bozulmuş. 
(AK
PARTİ ve CHP sıraları arasında karşılıklı laf atmalar, gürültüler)
BAŞKAN
– Sayın Bakan bir açıklama yapacak.
Buyurun.
V.- AÇIKLAMALAR (Devam)
23.- Millî Savunma Bakanı İsmet Yılmaz’ın,
Manisa Milletvekili Özgür Özel’in sataşma nedeniyle yaptığı konuşmasındaki bazı
ifadelerine ilişkin açıklaması
MİLLÎ
SAVUNMA BAKANI İSMET YILMAZ (Sivas) – Sayın Başkanım, Anayasa’nın 148’inci
maddesinde Anayasa Mahkemesinin görevlerini sayarken, Anayasa Mahkemesi
Bakanlar Kurulu üyelerini görevleriyle ilgili suçlardan dolayı Yüce Divan
sıfatıyla yargılar, görevleriyle ilgili. Dolayısıyla da İsmet Yılmaz hakkındaki
fezleke Kültür Müsteşarlığı yaparken, Kültür ve Tabiat Varlıklarını Koruma
Kuruluna, Ankara’ya atanması gereken birisini Erzurum’a atadı diye -benim
izinde olduğum dönemde- bir savcının bundan dolayı soruşturma açmasından yani
yargı kararlarını gereği gibi yerine getirmediğinden dolayı gönderilmiş bir
tezkere. Dolayısıyla, bu dokunulmazlık kalkarsa bu suçtan dolayı İsmet Yılmaz
da yargılanacak ama yargılanacağı yer Yüce Divan değil. Niye Yüce Divan değil?
Göreviyle ilgili değil de ondan. 
BÜLENT
TURAN (Çanakkale) – Anlatalım Sayın Başkan, anlatalım. 
MEHMET
ŞÜKRÜ ERDİNÇ (Adana) – Anlamaz, anlamaz. 
MİLLÎ
SAVUNMA BAKANI İSMET YILMAZ (Sivas) - Nereye gidecek? Ankara Cumhuriyet
Başsavcılığına gidecek. 
Teşekkür
ediyorum. (AK PARTİ sıralarından alkışlar) 
BAŞKAN
– Teşekkür ederim. 
Birleşime
on beş dakika ara veriyorum. 
Kapanma Saati: 00.28
ON BİRİNCİ OTURUM
Açılma Saati: 01.03
BAŞKAN: Başkan Vekili Ayşe Nur BAHÇEKAPILI
KÂTİP ÜYELER:
Ali Haydar HAKVERDİ (Ankara), Mücahit DURMUŞOĞLU (Osmaniye)
----- 0 -----
BAŞKAN – Sayın
milletvekilleri, Türkiye Büyük Millet Meclisinin 76’ncı Birleşiminin On Birinci
Oturumunu açıyorum.
IX.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
2.- Cezaî Konularda Uluslararası Adlî
İşbirliği Kanunu Tasarısı (1/695) ve Adalet Komisyonu Raporu (S. Sayısı: 278)
(Devam)
BAŞKAN – 278
sıra sayılı Kanun Tasarısı’nın görüşmelerine devam edeceğiz.
Komisyon burada.
Hükûmet burada.
Tasarının 9’uncu
maddesi üzerinde Batman Milletvekili Mehmet Ali Aslan ve arkadaşlarının
önergesinin oylamasını yapacağız.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer önergeyi
okutuyorum: 
Türkiye Büyük Millet Meclisi Başkanlığına
Görüşülmekte
olan 278 sıra sayılı Cezai Konularda Uluslararası Adli İşbirliği Kanunu
Tasarısı’nın 9’uncu maddesinin (3)’üncü fıkrasının sonundaki
"gözetilir" ibaresinin "esas alınır" şeklinde
değiştirilmesini arz ve teklif ederiz.
Ruhi
Ersoy (Osmaniye) ve arkadaşları
BAŞKAN – Okunan
önergeye Komisyon katılıyor mu?
ADALET KOMİSYONU
SÖZCÜSÜ SABRİ ÖZTÜRK (Giresun) – Katılmıyoruz.
BAŞKAN –
Hükûmet? 
MİLLÎ SAVUNMA
BAKANI İSMET YILMAZ (Sivas) – Katılmıyoruz.
BAŞKAN
– Önerge üzerinde Osmaniye Milletvekili Sayın Ruhi Ersoy konuşacak.
Buyurun
Sayın Ersoy. (MHP sıralarından alkışlar) 
RUHİ
ERSOY (Osmaniye) – Sayın Başkan, değerli milletvekilleri; üzerinde
tartıştığımız torba yasanın içerisindeki genel konular Avrupa Birliği uyum
sürecinde vize muafiyetiyle ilgili tartışmalar, benim konuştuğum 9’uncu madde
de Avrupa’daki tutukluların ya da herhangi suçlunun İnternet ortamında, dijital
ortamda ifade verilmesi, alınması konusunda teknolojinin kullanılmasıyla ilgili
yasal düzenlemelerin gelmesi. Elbette ki hayatın içerisindeki sözlü kültür,
yazılı kültür, elektronik kültür, kültür değişmeleri ve küreselleşme, iletişim
ağı ve odaklarının yaygınlaşması bu tür paylaşımları kaçınılmaz kılmıştır.
Fakat bu işin sonunda vize serbestisini alıp almayacağımız konuların dahi tartışmalı
olduğu bir ortamda Avrupa Birliği maceramızda bir yol alabilir miyiz diye
koşturuyoruz. Şimdi, bu maceraya koştururken, Milliyetçi Hareket Partisi kendi
seçim beyannamesinde ve genel prensiplerinde onurlu üyelikten bahseder. Şimdi,
suçluların iletişimlerini kullanma kaygısını dile getiren yasa bir tarafta,
diğer tarafta da Avrupa’nın yine kendi merkezlerinde bölücülerin ekranları
üzerinden yayın yapan, âdeta terör örgütlerinin propagandasını yapan alanları
da serbest bıraktığını hepimiz çok iyi biliyoruz. Bununla da kalmıyor, bu
kalmanın ötesinde Batı kendi dünyasında, kendi ilkelerinde ve inançlarında
tanımlamış olduğu problemleri dünyanın problemi olarak göstermek istiyor. Onlar
için 11 Eylül süreci bir dönüm noktası ve onlar için tehdit dün El Kaide, ondan
sonra IŞİD vesaire, vesaire gibi kendi ürettikleri heyulaları tehdit unsuru
olarak görüp onlara karşı bütün dünya ortak tedbir alsın diyor, bana entegre
olmak isteyeler de bunun içerisindeyse eğer diyor. 
Pekâlâ,
bu PKK neyin tehdidi? Yani bu bizi tehdit eden PKK, terör örgütü değil mi?
Şöyle bir baktım hazırlık yaparken, geçtiğimiz birkaç yıl içerisinde,
Başbakanlığa bağlı Kamu Düzeni ve Güvenliği Müsteşarlığı çeşitli ülkelerin ve
uluslararası teşkilatların terör konusundaki mevzuatlarını yani kırmızı
kitaplarını incelemiş. 
Orada
ne çıkmış değerli milletvekilleri, biliyor musunuz? Batı, kendisi için tehdit
olarak sadece deminki saydığım örgütleri görmüş. PKK Batı için bir tehdit
değil, hatta ve hatta birkaç gün önce yayınlanan raporlarında da neredeyse
“PKK’yı terör örgütü listesinden çıkartın.” diye öneride bulunuyor ve
Türkiye’yi yerden yere vuruyor. Şimdi, Türkiye’nin yerden yere vurulduğu bir
rapor ortada. Biz de burada, sabaha döndü, gün döndü artık, herkesin uykusu
geldi, herkes yorgun, sinirler had safhada, Avrupa’ya vize sevdası mevzuatında
kanun çıkartmaya çalışıyoruz. Bu bana çok ironik geliyor. Öncelikle, onurlu
üyelik kapsamında Avrupa’nın onursuz tutumlarından vazgeçmesi hususunda daha
anlamlı çıkışların yapılması gerektiğini düşünüyoruz. Ne demek? Şimdi siz,
PKK’lıların yaptığı yayın organlarını bu manada destekleyeceksiniz, dijital
teknolojiyle örgüt mensupları sinema artisti gibi gösterilen propagandalara
malzeme olacak, daha sonra da diyeceksiniz ki: “Tutukluları mahkeme yargılama sürecinde
ekranlardan dijital olarak gösteriyoruz.” Terörle mücadele bir konsept
meselesidir aziz milletvekilleri, bu konuda Milliyetçi Hareket Partisinin
önerilerinin dikkatle takip edilmesini arzu ediyoruz. Bu arzumuzun temelinde
ise sadece bataklığı kurutmadan üzerindeki sineklerle mücadele edilerek bu işin
bitmeyeceği gerçeğidir. İnterpol üzerinden, terör örgütü mensubu, kırmızı
bültenle aranan kaç terörist başını alıp getirebiliyorsunuz bu memlekete
veyahut da olduğu yerde gereğini yapıyorsunuz? Buradan başlayın işe diyor,
Genel Kurulu saygıyla selamlıyorum. (MHP sıralarından alkışlar) 
BAŞKAN
– Teşekkür ederim Sayın Ersoy.
III.- YOKLAMA
(CHP
sıralarından bir grup milletvekili ayağa kalktı)
ÖZGÜR
ÖZEL (Manisa) – Yoklama istiyoruz Sayın Başkan.
BAŞKAN
– Önergeyi oylarınıza sunacağım ama yoklama talebi var. 
Sayın
Özel, Sayın Yedekci, Sayın Bircan, Sayın Tarhan, Sayın Yıldız, Sayın Yarkadaş,
Sayın Yüksel, Sayın Emir, Sayın Çam, Sayın Erdem, Sayın Yeşil, Sayın Akaydın,
Sayın Sarıhan, Sayın Doğan, Sayın Özkan, Sayın Erkek, Sayın Emre, Sayın Yılmaz,
Sayın Çamak, Sayın Gökdağ, Sayın Balbay, Sayın Aldan. 
İki
dakika süre veriyorum ve süreyi başlatıyorum.
(Elektronik
cihazla yoklama yapıldı)
BAŞKAN
– Toplantı yeter sayısı vardır. 
IX.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
2.- Cezaî Konularda Uluslararası Adlî
İşbirliği Kanunu Tasarısı (1/695) ve Adalet Komisyonu Raporu (S. Sayısı: 278)
(Devam)
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Maddeyi
oylarınıza sunuyorum: Kabul edenler… Kabul etmeyenler… Madde kabul edilmiştir. 
10’uncu
maddede üç adet önerge vardır, okutuyorum: 
Türkiye Büyük Millet Meclisi Başkanlığına
Görüşülmekte
olan 278 sıra sayılı Cezaî Konularda Uluslararası Adli İşbirliği Kanunu
Tasarısı’nın 10. maddesinin (4.) fıkrasındaki "ancak" ibaresinin
"sadece" olarak değiştirilmesini arz ve teklif ederiz.
 İsmail Faruk Aksu  Erhan
Usta  Kadir Koçdemir
 İstanbul  Samsun
 Bursa
 Baki Şimşek  Kamil
Aydın  Ruhi Ersoy
 Mersin  Erzurum
 Osmaniye
BAŞKAN
– Sayın milletvekilleri, şimdi okutacağım iki önerge aynı mahiyette
bulunduğundan önergeleri birlikte işleme alacağım.
Türkiye Büyük Millet Meclisi Başkanlığına
Görüşülmekte
olan 278 sıra Sayılı Cezai Konularda Uluslararası Adli İşbirliği Kanunu
Tasarısı'nın 10’uncu maddesinin (4)’üncü fıkrasında, "yargılanabilir"
kelimesinden önce gelmek üzere "soruşturulabilir" ifadesinin
eklenmesini arz ve teklif ederiz.
 İdris Baluken Çağlar
Demirel Meral Danış Beştaş
 Diyarbakır Diyarbakır Adana
 Mahmut Toğrul Behçet
Yıldırım Ahmet Yıldırım
 Gaziantep Adıyaman Muş
 Mahmut Celadet Gaydalı
 Bitlis
Aynı
mahiyette diğer önerge imza sahipleri:
 Cemal Okan Yüksel Musa
Çam Lale Karabıyık
 Eskişehir İzmir Bursa
 Selina Doğan Mehmet
Gökdağ Tahsin Tarhan
 İstanbul Gaziantep Kocaeli
 Kemal Zeybek
 Samsun
BAŞKAN
– Aynı mahiyetteki önergelere Komisyon katılıyor mu?
ADALET
KOMİSYONU SÖZCÜSÜ SABRİ ÖZTÜRK (Giresun) – Katılmıyoruz.
BAŞKAN
– Hükûmet?
MİLLÎ
SAVUNMA BAKANI İSMET YILMAZ (Sivas) – Katılmıyoruz.
BAŞKAN
– Önergeler üzerinde öncelikle Samsun Milletvekili Sayın Kemal Zeybek
konuşacak.
Buyurun
Sayın Zeybek. (CHP sıralarından alkışlar) 
KEMAL
ZEYBEK (Samsun) – Sayın Başkan, sayın milletvekilleri; sizleri saygıyla, sevgiyle
selamlıyorum. 
Öncelikle,
geciken adaletin adaletsizlik olduğunu hatırlatmak istiyorum. İki gün sonrası
23 Nisan. Namuslu, şerefli, yürekli insanların günü. Bu gün, 23 Nisan,
şehitlerimizin yâd edildiği, anıldığı gündür. 23 Nisan, ülkemizin bağımsızlığının
ve sevincinin yaşandığı gündür. O yüzdendir ki Kurtuluş Savaşı’nda Mustafa
Kemal Atatürk’ün silah arkadaşı, namuslu ve yürekli insan “Bir ülkede yaşayan
namuslu kişiler en az namussuzlar kadar yürekli, cesur olmazsa o ülke için
kurtuluş yoktur.” demiştir. Evet, bugün, gelmiş olduğumuz noktada Kurtuluş
Savaşı’nda verilen mücadelenin demokratik, laik cumhuriyet için verildiği
gündür. 23 Nisan gününü Türkiye’nin her yerinde cesur yürekli insanlar
alanların her tarafında, ülkenin her köşesinde bayrağı elinde kutlayacaktır.
Bizler de Cumhuriyet Halk Partisinin, cumhuriyetin kurucusu Cumhuriyet Halk
Partisinin Türkiye Büyük Millet Meclisinde çocuklarla… 23 Nisan’ın kutlanmasına
izin vermeyen anlayışı, şu anda, ülkemizin bugün gelmiş olduğu noktada, bu kutlamayı
kısıtlayan, yasaklayan zihniyeti de kınıyorum. (CHP sıralarından alkışlar)
Tabii
ki toplumların yaşadığı dönemler… Özellikle, ahlak, toplumun temelidir. Bu
temel, ahlaklı insanlar için, cumhuriyet tarihinin yaşamı, süreci için de çok
önemlidir. Biz bugün, Türkiye’de, Karaman’da Ensar Vakfının ve orada bunun
yöneticilerinin 45 çocuğumuzun ve yavrumuzun… 
AYŞE
SULA KÖSEOĞLU (Trabzon) – 45 kişi değil.
KEMAL
ZEYBEK (Devamla) – Zımnen bir gafletle, bir dalaletle -bunu- savunan düşüncenin
varlığını biliyoruz. Karaman’da Ensar Vakfının peşinde, onun arkasında bu
düşünceyi bugün ortaya koyan, bu konuda yargılanan kişinin varlığı yeterli
değildir. Bunu koruyan, bu olayın üzerine gitmeyen… Adaletin yerine gelmediğini
biliyoruz. 
ABDULKADİR
AKGÜL (Yozgat) – Yargılanıyor beş yüz seneyle, beş yüz.
KEMAL
ZEYBEK (Devamla) – Bu olayın üzerini örtmek isteyenler bu olayın tamamen suç
ortağıdır. (AK PARTİ sıralarından gürültüler)
İLYAS
ŞEKER (Kocaeli) – Kim tutar seni!
BAŞKAN
– Sayın milletvekilleri, lütfen, biraz sessiz olalım.
KEMAL
ZEYBEK (Devamla) – Tabii ki, konumuz yargı, adalet. Hukukla yönetilen
devletlerde hâkimler görevlerinde bağımsızdırlar; Anayasa’ya, kanuna, hukuka
uygun olarak vicdani kanaatlerine göre hüküm verirler. “Hiçbir organ, makam,
merci veya kişi yargı yetkisinin kullanılmasında mahkemelere ve hâkimlere emir
ve talimat veremez, genelge gönderemez, tavsiye ve telkinde bulunamaz.” 
YILMAZ
TUNÇ (Bartın) – Tabii ki, doğru.
KEMAL
ZEYBEK (Devamla) – “Görülmekte olan bir dava hakkında Yasama Meclisinde yargı
yetkisinin kullanılması ile ilgili soru sorulamaz, görüşme yapılamaz ve
herhangi bir beyanda bulunulamaz.” denmektedir. Ne yazık ki, bugün ülkemizde,
şu anda gelmiş olduğumuz noktada bunların hiçbirine uyulmadığını… 
(Mikrofon
otomatik cihaz tarafından kapatıldı)
KEMAL
ZEYBEK (Devamla) – …ve yargıyı baskı altında tuttuklarını ve yargının da bir
şekliyle siyaseten yönetilen gördüğünüz…
YILMAZ
TUNÇ (Bartın) – Ek süre verin Başkan. 
BAŞKAN
– Sayın Zeybek, teşekkür ederim.
KEMAL
ZEYBEK (Devamla) – Değerli arkadaşlarım, tüm Genel Kurulu saygılarımla
selamlıyorum. (CHP sıralarından alkışlar)
BAŞKAN
– Diğer konuşmacı ise Bitlis Milletvekili Mahmut Celadet Gaydalı. 
Buyurun
Sayın Gaydalı. (HDP sıralarından alkışlar)
MAHMUT
CELADET GAYDALI (Bitlis) – Sayın Başkan, değerli milletvekilleri; Halkların
Demokratik Partisi ve grubum adına 278 sıra sayılı Kanun Tasarısı’nın 10’uncu
maddesi üzerinde, grubumun görüşünü ve önerilerini sunmak üzere, söz almış
bulunmaktayım. Sizleri ve kamuoyunu saygıyla selamlıyorum.
Değerli
milletvekilleri, Avrupa Birliği vize muafiyeti konusunda alelacele getirilen bu
kanun tasarısı, temel anlamda hukukun üstünlüğü ilkesinden yoksun bir biçimde
hazırlanmıştır. Tabii ki vize muafiyeti gibi önemli bir konuyu görmezden
geliyor veya bunun gerçekleşmesini istemiyor değiliz. Fakat olumlu bir şey
yapmak adına hukukun en temel normlarını dahi, tasarıdaki adıyla “merkezi
makam” olarak adlandırılan, Adalet Bakanlığının inisiyatifine bırakılmasının da
doğru bir yaklaşım olduğu kanaatinde değiliz. 
Aslında
tasarının gerekçe kısmında bahsedildiği gibi bugün tek boyutuyla Avrupa Birliği
vize serbestliği adına öngörülen şartlardan olan Cezai Konularda Uluslararası
Adli İş Birliği konusunu değil, aynı zamanda Türkiye'de işleyen hukuk
mekanizmasının üstüne Adalet Bakanlığı vesayetini getiriyor olmasını da tüm
boyutlarıyla ele almamız gerekmektedir. Hatta, bu tasarıyla Türkiye'yi hukuk
devleti hâline getirmesi gereken iktidar partisi tam tersi bir yöntem
geliştirerek Adalet Bakanlığına geniş yetkiler veriyor ve adli bütün mercilerin
de bu karara uymasını öngörüyor.
Değerli
milletvekilleri, Halkların Demokratik Partisi olarak yasama ve yürütmenin
çoğulcu bir anlayışla demokratik bir zeminde işlemesi aynı zamanda yargının da
bağımsız, hukuki ve özgür bir biçimde karar almasını kolaylaştırıcı koşulların
yaratılması gerektiğinin bilincindeyiz. Fakat iktidar partisi birçok alanda
olduğu gibi vatandaşı vize mağduriyetinden kurtaracak bir durumda dahi tüm gücü
merkezde toplama gayreti içindedir. Adli bir konuda dahi yürütmenin yargıya
kıyasla daha güçlü bir hâle gelmesi, hukukun üstünlüğünü değil üstünlerin
hukukunun oluşturulmasına önayak olacaktır. Yani, asli görevimiz yargının
bağımsızlığını korumak iken bugün bağımlı bir yargı nasıl oluşturulur, bunun
bir örneğini görmekteyiz. 
Tasarı
genel hatlarıyla, yabancı devletlerin adli iş birliği talepleri, Türkiye'nin
egemenlik hakları, millî güvenliği, kamu düzeni veya diğer temel çıkarlarının
ihlal edilmesi; talebe konu fiilin sırf askeri suç, düşünce suçu, siyasi suç
veya siyasi suçla bağlantılı bir suç olması; talebe konu kişinin ırkı, etnik
kökeni, dini, vatandaşlığı, belli bir sosyal gruba mensubiyeti veya siyasi
görüşleri nedeniyle bir soruşturma veya kovuşturmaya maruz bırakılacağına veya
cezalandırılacağına ya da işkence veya kötü muameleye maruz kalacağına dair
inandırıcı nedenlerin bulunması hâllerinde reddedilebilecek.
Tabii,
insani boyutta yer alan tüm uygulama şekilleri kabul edebileceğimiz bir
durumdur fakat millî güvenlik ve kamu düzeni gibi kavramlar bugün iktidarın
yorumuna dayalı birer söylem hâline gelmiştir. Bugün iktidarın istemediği yerde
kullanılan “özgürlük”, “eşitlik” ve “adalet” kavramları millî güvenliği tehdit
edici ve kamu düzenini bozucu olarak adlandırılmaktadır.
Sayın
milletvekilleri, iktidar partisi bunun örneğini hem Ayşe öğretmen hem de
akademisyenler davasında çok net bir biçimde gözler önüne serdi. Birçok
platformda kıyametler koparıldı, akademisyenlerin ve Ayşe öğretmenin, terör
propagandası yapmaktan tutun, kamu düzenini hatta millî güvenliği tehdit
ettiğini savunacak söylemler geliştirildi.
Değerli
milletvekilleri, herkes sizinle aynı düşünceye sahip olmak durumunda değildir.
Ne kadar hoşlanmasak da bizi ne kadar rahatsız etse de farklı olana saygı
duymak demokrasi bilincimizin, kültürümüzün en önemli göstergesidir. Bugün,
maalesef tam bir akıl tutulması ile karşı karşıyayız. İktidar gibi düşünmeyen
herkes kolayca vatan hainliğiyle suçlanabiliyor, terörist, bölücü şeklinde
yaftalanabiliyor, hakkında yalan yanlış manşetler atılabiliyor, haberler
yapılabiliyor, davalar açılabiliyor. Bugün gazeteciler, akademisyenler,
siyasiler başta olmak üzere, binlerce insan bu nedenle cezaevindedir. 
(Mikrofon
otomatik cihaz tarafından kapatıldı) 
MAHMUT
CELADET GAYDALI (Devamla)
- Son olarak, milliyetçi, kutuplaştırıcı,
güvenlikçi söylem ve eylemlerle ileri değil sadece geriye doğru gidilecek bir
yol olduğunu belirtir, hepinizi saygıyla selamlarım. (HDP sıralarından
alkışlar) 
BAŞKAN
– Teşekkür ederim Sayın Gaydalı. 
ÖZGÜR
ÖZEL (Manisa) – Karar yeter sayısı istiyoruz. 
BAŞKAN
– Aynı mahiyetteki önergeleri oylarınıza sunacağım ve karar yeter sayısı
arayacağım.
Önergeleri
kabul edenler… Kabul etmeyenler… Önergeler kabul edilmemiştir, karar yeter
sayısı vardır. 
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 278 sıra sayılı Cezaî Konularda Uluslararası Adlî İşbirliği Kanunu
Tasarısı’nın 10’uncu maddesinin (4)’üncü fıkrasındaki “ancak" ibaresinin
“sadece" olarak değiştirilmesini arz ve teklif ederiz.
İsmail Faruk Aksu (İstanbul)
ve arkadaşları 
BAŞKAN
– Komisyon önergeye katılıyor mu?
ADALET
KOMİSYONU SÖZCÜSÜ SABRİ ÖZTÜRK (Giresun) – Katılmıyoruz Sayın Başkanım. 
BAŞKAN
– Hükûmet?
MİLLÎ
SAVUNMA BAKANI İSMET YILMAZ (Sivas) – Katılmıyoruz Başkanım.
İSMAİL
FARUK AKSU (İstanbul) – Gerekçe…
BAŞKAN
– Gerekçeyi okutuyorum:
Gerekçe:
Madde
hükmünün daha anlaşılabilir olması ve uygulamada tereddüt oluşmaması
öngörülmüştür.
BAŞKAN
– Önergeyi oylarınıza sunuyorum: Kabul edenler... Kabul etmeyenler... Önerge
kabul edilmemiştir. 
Maddeyi
oylarınıza sunuyorum: Kabul edenler... Kabul etmeyenler... Madde kabul
edilmiştir.
Sayın
milletvekilleri, 11’nci maddede üç adet önerge vardır, okutuyorum:
Türkiye Büyük Millet Meclisi Başkanlığına
Görüşülmekte
olan 278 sıra sayılı Cezaî Konularda Uluslararası Adlî İşbirliği Kanunu
Tasarısı’nın 11’nci maddesinin (1)’inci fıkrasındaki (b) bendindeki “dini"
ibaresinden sonra gelmek üzere “cinsiyeti" ibaresinin eklenmesini arz ve
teklif ederiz.
 İsmail Faruk Aksu Erhan
Usta Kadir Koçdemir
 İstanbul Samsun Bursa
 Baki Şimşek Kamil
Aydın Arzu Erdem
 Mersin Erzurum İstanbul
Türkiye Büyük Millet Meclisi Başkanlığına
278
sıra sayılı Cezaî Konularda Uluslararası Adlî İşbirliği Kanunu Tasarısı'nın
11’inci maddesinin (1)’inci fıkrasının (b) bendinin aşağıdaki şekilde değiştirilmesini
arz ve teklif ederiz.
“b)
İadesi talep edilen kişinin ırkı, etnik kökeni, dini, vatandaşlığı, cinsel
yönelimi ve cinsiyet kimliği, belli bir sosyal guruba mensubiyeti veya siyasi
görüşleri nedeniyle bir soruşturma veya kovuşturmaya maruz bırakılacağına veya
cezalandırılacağına ya da işkence veya kötü muameleye maruz kalacağına dair
kuvvetli şüphe sebeplerinin bulunması."
 Cemal Okan Yüksel Musa
Çam Lale Karabıyık
 Eskişehir İzmir Bursa
 Mehmet Gökdağ Selina
Doğan Tahsin Tarhan
 Gaziantep İstanbul Kocaeli
 Mustafa Ali Balbay
 İzmir
Türkiye Büyük Millet Meclisi Başkanlığına
Görüşülmekte
olan 278 sıra sayılı Cezai Konularda Uluslararası Adli İşbirliği Kanunu
Tasarısı’nın 11’inci maddesinin (1)’inci fıkrasının (b) bendi ile (2)’nci
fıkrasının aşağıdaki şekilde değiştirilmesini arz ve teklif ederiz.
 Çağlar Demirel İdris
Baluken Mahmut Toğrul
 Diyarbakır Diyarbakır Gaziantep
 Meral Danış Beştaş Behçet
Yıldırım Besime Konca
 Adana Adıyaman Siirt
b) İadesi talep
edilen kişinin ırkı, etnik kökeni, dini, vatandaşlığı, cinsel yönelimi ve
cinsiyet kimliği, belli bir sosyal gruba mensubiyeti veya siyasi görüşleri
nedeniyle bir soruşturma veya kovuşturmaya maruz bırakılacağına veya
cezalandırılacağına ya da işkence veya kötü muameleye maruz kalacağına dair kuvvetli
şüphe sebeplerinin bulunması. 
2) Birinci
fıkranın (c) bendinin (1) numaralı alt bendi kapsamındaki iade talebinin
dayanağının teşkil eden filin bütün unsurları, özellikle işleniş şekli, suçun
işlenişinde kullanılan araçların veya ortaya çıkan sonuçların ağırlığı dikkate
alınarak, fiil siyasi suç olarak kabul edilmeyebilir. Soykırım, savaş suçu ve
insanlığa karşı suçlar, siyasi suç olarak kabul edilmez.
BAŞKAN – Okunan
önergeye Komisyon katılıyor mu?
ADALET KOMİSYONU
SÖZCÜSÜ SABRİ ÖZTÜRK (Giresun) – Katılmıyoruz Sayın Başkanım.
BAŞKAN –
Hükûmet? 
MİLLÎ SAVUNMA
BAKANI İSMET YILMAZ (Sivas) – Katılmıyoruz.
BAŞKAN – Önerge
üzerinde Siirt Milletvekili Sayın Besime Konca konuşacak.
Buyurun Sayın
Konca. (HDP sıralarından alkışlar) 
BESİME KONCA
(Siirt) – Sayın Başkan, sayın milletvekilleri; Genel Kurulu saygıyla
selamlıyorum. 
Biz burada kanun
tasarıları, kanun yasaları çıkarıyoruz ve yine uyum yasaları çıkarıyoruz. Fakat
Hükûmet bu konuda aceleci davranırken Başbakan bu kanunların özellikle Avrupa
uyum yasalarının yüzde 90’ını çıkardığını söylemesine rağmen, Avrupa Birliği
ülkeleri uyumsuzluk raporları yayınlıyor bu Hükûmetin politikalarına dair. En
son yayınlanan rapor 73 sayfaydı ve ciddi eleştiriler söz konusuydu. Hükûmet
bütün Avrupa ülkelerini dolaşıyor, kapı kapı dolaşıyor ve bu ziyaretlerde, bu
görüşmelerde sonuç olarak başarılı pratikler elde edildiği kamuoyuyla
paylaşılıyor. Fakat arkasından Avrupa ülkeleri, Avrupa Birliği yayınladığı
raporla aslında bu Hükûmetin iyi işler yapmadığını, Türkiye siyasetinin,
Türkiye’yi yöneten Hükûmetin başarılı bir hükûmet olmadığını ortaya koydu. 
Suriye
için hazırlanan rapor 55 sayfa, Türkiye için hazırlanan rapor 73 sayfa. Üç beş
yıl önce de hazırlanan raporlar 45, 43 sayfa. Bu konuda bu Hükûmetin mevcut
çıkardığı yasaların uyum yasaları olmadığı, bu konuda Avrupa’ya kendini kabul
ettiremediği bu raporda da ortaya çıkıyor ve bu raporu da tekrar iade etme
temelinde bir yaklaşımları da var. Bu, bu Meclisin doğru temelde
çalışmadığının, sağlıklı yasalar çıkarmadığının, çıkardığı yasaları da
uygulamadığının somut bir ifadesi olarak görünen bir tablodur. 
Yine,
bugün Karaman’da görülen çocuklara cinsel istismar davasına ben de değinmek
istiyorum. Tek perdelik bir tiyatro oynanarak aslında ikinci kez kamuoyunun
vicdanı yaralandı bugün. Mağdur ailelerin avukatını bile dinlemeyen ve tek
celsede bitirilen bir dava, Türkiye’de bu kadar ağır suçun işlendiği bir dava
Türkiye’de görülmemiş bir davadır. Ve Ensar Vakfının Başkanının yaptığı -basına
yansıyan boyutuyla söylüyorum- sanığın ismini zikrederek “Sanığın en ağır
cezayı alması için çalıştık.” açıklaması var davadan sonra. Çalışmışlar evet,
mahkemeyi etkileyerek “Acaba yüz yıl mı versek, iki yüz yıl mı versek…” En son
herhâlde beş yüz sekiz yıllık bir ceza uygulamasıyla, kararıyla anlaştıkları
açığa çıkıyor. Oysa bu vakfın bütün sorumluları, başta da başkanı bu davada
konu olması gereken kişilerken bu sanığın ceza alması, en ağır cezayı alması
için çalıştığını açık bir biçimde ifade ediyor. Yargının nasıl yönlendirildiği,
bunun bir yargılama olmadığı, bu suçu kapatmak olduğu, kamuoyunun infial
durumunu dindirmek olduğu ve örtbas etmek olduğu çok açık bir biçimde
sonuçlanmıştır bu davada. Fakat kamuoyu bunun üzerinde tekrar tekrar duracaktır
ve biz de bunu takipçisi olacağız. 
Buna
benzer bir durum bugün yaşandığı için de burada paylaşmak istiyorum. Muğla
Milas’ta Doktor Mete Ersoy İlkokulunda 14 yaşındaki bir kız çocuğu -Olcay
Koptekin- bir erkek öğrencinin tacizine maruz kalmıştır ve kendini savunmak
için çocuğu tartaklamıştır. Bu durum idareye intikal ettiğinde okul müdürünün
yaptığı şey, bir erkek çocuğunu dövdüğü için disipline sevk edeceğini
söylemiştir. Bu kız çocuğunun annesini de çağırmış ve idarede bu durum
tartışılırken kız çocuğu “Bana tacizde bulundu. Kendimi savundum.” dediği hâlde
okul idaresi “Seni disipline sevk edeceğiz.” demiştir ve kız çocuğu hem okul
idaresinin hem annesinin gözü önünde kendini aşağı atmıştır ve şu an Muğla
Hastanesinde yaşam mücadelesi veriyor.
Millî
Eğitim Müdürlüğü ya da Millî Eğitim Bakanlığı bunun üzerine gidecek mi? Bunu
açığa çıkaracak mı? Derhâl o okulun yetkilileri, müdürü ve müdür yardımcıları
ve bu kızı bu duruma getiren, 14 yaşındaki kız çocuğunu bu duruma getiren
öğretmenler hakkında gereken hukuki işlemlerin yapılması gerekiyor.
İşte,
biz, Ensar Vakfında ya da başka vakıflarda ya da başka okullarda yaşanan
tacizleri, tecavüzleri bu biçimde sonuçlandırırsak başka okullarda da başka
öğretmenlerin hangi sonuçları çıkaracağı, bundan nasıl vazife çıkarıp
öğrencilere karşı bir tutum geliştireceği ortadadır.
Bir
diğer konu, zamanım kalmadı: Bugün Malatya’da otuz sekiz yıl önce
gerçekleştirilen bir katliamın yıl dönümüdür. 
(Mikrofon
otomatik cihaz tarafından kapatıldı) 
BESİME
KONCA (Devamla) – 1978’de gerçekleşen katliamı kınıyorum. ve bugün o ilin yine
köylerinde de oluşturulmak istenen tam da bu katliamı meşrulaştırmanın
yöntemleridir. (HDP sıralarından alkışlar)
BAŞKAN
– Sayın Konca, teşekkür ederim. 
İDRİS
BALUKEN (Diyarbakır) – Karar yeter sayısı…
BAŞKAN
– Önergeyi oylarınıza sunacağım, karar yeter sayısı arayacağım: Kabul edenler…
Kabul etmeyenler… Karar yeter sayısı yok. 
Beş
dakika ara veriyorum.
Kapanma Saati: 01.34
ON İKİNCİ OTURUM
Açılma Saati: 01.56
BAŞKAN: Başkan Vekili Ayşe Nur BAHÇEKAPILI
KÂTİP ÜYELER: Ali Haydar HAKVERDİ (Ankara), Mustafa AÇIKGÖZ (Nevşehir)
----- 0 -----
BAŞKAN – Sayın
milletvekilleri, Türkiye Büyük Millet Meclisinin 76’ncı Birleşiminin On İkinci
Oturumunu açıyorum.
278 sıra sayılı
Kanun Tasarısı’nın 11’inci maddesinin görüşmeleri esnasında, Siirt Milletvekili
Besime Konca ve arkadaşlarının önergesinin oylamasında karar yeter sayısı
bulunamamıştı. 
Şimdi, önergeyi
tekrar oylarınıza sunacağım ve karar yeter sayısı arayacağım.
Önergeyi kabul
edenler… Kabul etmeyenler… Önerge kabul edilmemiştir, karar yeter sayısı vardır.

Tasarının
görüşmelerine devam edeceğiz.
Komisyon
burada.
Hükûmet
burada.
Diğer
önergeyi okutuyorum:
Türkiye Büyük Millet Meclisi Başkanlığına
278 sıra sayılı
Cezaî Konularda Uluslararası Adlî İşbirliği Kanunu Tasarısı'nın 11’inci
maddesinin (1)’inci fıkrasının (b) bendinin aşağıdaki şekilde değiştirilmesini
arz ve teklif ederiz.
“b) İadesi talep
edilen kişinin ırkı, etnik kökeni, dini, vatandaşlığı, cinsel yönelimi ve
cinsiyet kimliği, belli bir sosyal guruba mensubiyeti veya siyasi görüşleri
nedeniyle bir soruşturma veya kovuşturmaya maruz bırakılacağına veya
cezalandırılacağına ya da işkence veya kötü muameleye maruz kalacağına dair
kuvvetli şüphe sebeplerinin bulunması."
Mustafa
Ali Balbay (İzmir) ve arkadaşları
BAŞKAN – Okunan
önergeye Komisyon katılıyor mu?
ADALET KOMİSYONU
SÖZCÜSÜ SABRİ ÖZTÜRK (Giresun) – Katılmıyoruz Sayın Başkanım.
BAŞKAN –
Hükûmet? 
MİLLÎ SAVUNMA
BAKANI İSMET YILMAZ (Sivas) – Katılmıyoruz.
BAŞKAN – Önerge üzerinde İzmir Milletvekili Sayın Mustafa
Ali Balbay konuşacak.
Buyurun Sayın Balbay. (CHP sıralarından alkışlar) 
MUSTAFA
ALİ BALBAY (İzmir) – Sayın Başkan, Genel Kurulu saygıyla selamlarım. 
Sevgili
arkadaşlar, şu anda, akşam saatlerinden beri oyladığımız, üzerinde görüştüğümüz
yasa değişikliği, özünde Avrupa Birliğine uyum, Avrupa Birliği yasalarına daha
yakın bir hukuk sistemimizin olmasını sağlamak üzerine. Ama üç gün önce Sayın
Cumhurbaşkanı Avrupa Birliğinin Türkiye raporu için dedi ki: “Kabul edilemez.
Bunlar provokatör.” Ben şimdi size soruyorum: Siz provokatör müsünüz? Bir
yandan Avrupa Birliğine uyum yasaları için çırpınıyorsunuz ama Cumhurbaşkanı
“Avrupa Birliğinin bu raporu provokasyon.” diyor. 
FEVZİ
ŞANVERDİ (Hatay) – Ya, saptırma!
MUSTAFA
ALİ BALBAY (Devamla) – Buradan sözü getirmek istediğim yer şu sevgili arkadaşlar:
Maalesef, Türkiye’yi Avrupa Birliğine uyum süreci içinde, 2003 yılından bu
yana, 2007 yılına kadar yılda 2 defa Avrupa Birliğine soktunuz. Sonra
vazgeçtiniz. Şimdi bir yıldır tekrar AB süreci çerçevesi içinde bu yasaları
getiriyorsunuz ama bunların hiçbirini, ne yazık ki çok büyük bir bölümünü
uygulamıyorsunuz. 
Sevgili
arkadaşlar, yarın Ergenekon’la ilgili Yargıtayda bir karar açıklanacak. Aynı
zaman dilimi içinde, şike, Balyoz, askerî casusluk davalarıyla ilgili şu anda
sürmekte olan davalar, hepiniz çok iyi biliyorsunuz ki dört yıl önce o davaları
açan kişilerin yargılanma süreci yani dört yıl önce davayı açanlar şimdi
yargılanıyorlar. O dönem biz, “Hukuk size de lazım olur.” demiştik, şimdi
onlara gerekti. 
Arkadaşlar,
şu anda, bugün, aynı zamanda Karaman’da bir dava daha görüldü ve orada daha bir
celsede beş yüz yıl ceza verildi. Görülen o ki “Bu dava hemen bitsin.” denmiş,
ne olursa olsun, üzeri kapatılsın. Eğer birazcık mağdur avukatlarını
dinleselerdi, mahkeme heyeti davanın biraz derinleşmesini sağlasaydı bambaşka
yerlere gidebilirdi. Burada altını çiziyorum, iki yıl sonra Ensar yeni
paraleliniz olacak ve “Ensar bizi aldattı.” diyeceksiniz, “Ensar bizi aldattı.”
diyeceksiniz. (CHP sıralarından alkışlar) 
FEVZİ
ŞANVERDİ (Hatay) – Geç onları, geç, oradan size ekmek yok; ekmek yok size,
ekmek yok.
MUSTAFA
ALİ BALBAY (Devamla) – Neden? Ensar Vakfını 2012 yılında… Dediniz ki: “Kamu
yararına çalışır vakıf.” Bugüne kadar değildi. Neden 2012? Çünkü Gülen
Cemaati’ni artık terörist ilan etmiştiniz. Onun yerine yeni paralel aradınız. 
Gelin,
şimdiden hukuka uyun. Devletin, cumhuriyetin temel ilkeleri çerçevesinde millî
eğitimi başka paralel yapılara teslim etmeyin arkadaşlar. Altını çiziyorum, bir
yıl, iki yıl sonra “Ensar bizi aldattı.” diyeceksiniz. Çünkü başka bir güç
oluşturduğunuzda ne yapar eder o kendi hukukunu geliştirir arkadaşlar. 
Türkler
üzerine yazılmış pek çok kitaptan biri Jean Paul Roux’un. Hepiniz de
tanırsınız, öyle tahmin ediyorum. Der ki: “Türklerin kâbusu kuralsızlıktır. Bir
türlü kuralları koymayı ve onu sürdürmeyi bilmezler.” 
Ben
bu AB yasaları çerçevesinde, uygulanmasını istediğiniz, getirdiğiniz bu
yasaların gerçekten uygulanmasını diliyorum. Ama yaptıklarınızı tekrar bir
düşünün…
FEVZİ
ŞANVERDİ (Hatay) – Ama oy vermiyorsunuz.
MUSTAFA
ALİ BALBAY (Devamla) – …çünkü öyle bir evrensel değerdir ki hukuk, bakın,
şimdi, siz de, gün geldi, uymak için ve Avrupa Birliği kurumlarına uymak için
çaba harcıyorsunuz. Eğer bunu yapmaz da bugüne kadarki uygulamaları
sürdürürseniz…
HARUN
KARACA (İstanbul) – “Evet.” diyenlerin sayesinde çıktınız.
MUSTAFA
ALİ BALBAY (Devamla) – Hukukun şöyle bir özelliği vardır, tam tersi de
uygulanabilir ve işkencelerin en tehlikelisi yasayla yapılandır. Siz yasayla
işkence yapmaktasınız, pek çok yargılamanın biraz derinlemesine girdiğinizde
bunu göreceksiniz. Ben bu değişikliklerin her şeye rağmen hukuk çerçevesinde
olmasını diliyorum. 
Hepinizi
saygıyla selamlıyorum. (CHP sıralarından alkışlar)
BAŞKAN
– Teşekkür ederim Sayın Balbay.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 278 sıra sayılı Cezaî Konularda Uluslararası Adlî İşbirliği Kanunu
Tasarısı’nın 11’inci maddesinin (1)’inci fıkrasındaki (b) bendindeki
“dini" ibaresinden sonra gelmek üzere “cinsiyeti" ibaresinin
eklenmesini arz ve teklif ederiz.
Arzu Erdem (İstanbul) ve
arkadaşları
BAŞKAN
– Komisyon önergeye katılıyor mu?
ADALET
KOMİSYONU SÖZCÜSÜ SABRİ ÖZTÜRK (Giresun) – Katılmıyoruz Başkanım.
BAŞKAN
– Hükûmet? 
MİLLÎ
SAVUNMA BAKANI İSMET YILMAZ (Sivas) – Katılmıyoruz.
BAŞKAN
– Önerge üzerinde İstanbul Milletvekili Sayın Arzu Erdem konuşacak.
Buyurun
Sayın Erdem. (MHP sıralarından alkışlar)
ARZU
ERDEM (İstanbul) – Teşekkür ederim Sayın Başkan.
Değerli
milletvekilleri, idrak etmekte olduğumuz Kutlu Doğum Haftası’nda Peygamber
Efendimiz’in insanlığa tebliğ ettiği ilahi mesajların samimi bir şekilde
benimsenmesini temenni ediyorum. Bu önemli günlerin güzel vatanımızın huzur ve
mutluluğuna, aziz milletimizin birlik ve beraberliğine vesile olmasını yüce
Allah’tan niyaz eyliyorum. 
Değerli
milletvekilleri, Cezaî Konularda Uluslararası Adlî İşbirliği Kanunu
Tasarısı’nın 11’inci maddesi üzerine Milliyetçi Hareket Partisi Grubu adına söz
almış bulunmaktayım. Genel Kurulu saygılarımla selamlıyorum.
Değerli
milletvekilleri, millî değerlere sahip çıkmadıkça millî varlığımız tehlikeye
girmektedir. Bugün ülkemizde organize bir şekilde işlenen suçlar hızlı bir
oranda artmaktadır. Özellikle, terör, finansal suçlar gibi tehlikeler millî
varlığımız ve güvenliğimiz açısından ciddi bir tehdit oluşturmaktadır. Ülkemiz,
tarihinin en ağır terör saldırılarıyla karşı karşıyadır. Sınırı aşan örgütlü
suçlar artmaktadır yani suç örgütleri ortaya çıkmaktadır. Daha iki gün önce
Suriye tarafından topraklarımıza atılan roketatar mermileri yüzünden
kayıplarımız ve yaralılarımız söz konusudur. Sınır güvenliğimiz tehdit
altındadır, insanlarımız huzursuzdur. Örgütlü suçlarla mücadelelerde etkinlik
sağlanması, suçun ve suçluların yakalanması için ülkeler arası iş birliği
elbette ki şarttır ve çok önemlidir. Görüyoruz ki Ankara’da, İstanbul’da olan
patlamalar, Brüksel’de, Paris’te de meydana gelebilmektedir. Bu da tüm
ülkelerin, özellikle terörle mücadele olmak üzere tüm suçlar konusunda
uluslararası düzeyde etkili bir iş birliği yapması gerektiğinin göstergesidir.
Ülkemizde suça karışıp yurt dışına kaçanlar ya da yurt dışında suça karışıp
ülkemize gelenlerin yakalanmasında ve yargılanmasında uluslararası iş birliği
önem taşımaktadır. Eminim ki hiç kimse ülkesinin, suçluların barınağı hâline
gelmesini istemez. 
Değerli
milletvekilleri, vize muafiyeti ve Avrupa Birliği uyum süreci kapsamında, ne
yazık ki son zamanlarda gündeme getirilen kanun tasarılarını yangından mal
kaçırır gibi görüşmekteyiz. Görüşmekte olduğumuz bu tasarı da onlardan bir
tanesi ve kanun tasarısında, esasa ilişkin önemli hususların kanunda açıkça
düzenlenmesi yerine alt düzenleyici işlemlere bırakılması doğru değildir.
“İnfaz sırasında, hükmün verildiği devlette veya Türkiye’de genel veya özel af
kabul edilmesi ya da suç veya cezayı ortadan kaldıran veya hafifleten bir
sebebin ortaya çıkması hâlinde hükümlünün hukuki durumu hakkında bulunduğu yer
ağır ceza mahkemesince verilir.” hükmüyle yabancı devlette hüküm giymiş
olanların Türkiye’ye iadesi talep edilip bu madde uyarınca yeni bir sebeple
hüküm hafifletilebilecek veya ortadan kaldırılabilecek. Bu da takdir edersiniz
ki oldukça manidardır ve bu kanunun amacının bir aklama mı ya da cezanın
hafifletilmesi mi olduğu sorularını da akıllara getirmektedir. 
Bir
diğer soru ise, söz konusu tasarıyla, devletimizin bekası için millî birlik ve
beraberliğimiz uğruna terörle mücadele eden evlatlarımıza kıyan, diğer
ülkelerde barındırılan terör örgütü militanlarının ülkemize iadesi terörün
önüne geçebilecek mi? Yoksa bu tasarı, kişi yararına, durum nedeniyle
suçluların avantajlı olan yerlerde kalmasının bir hak hâline getirilmesi midir?
Bu hususlar doğrultusunda söz konusu tasarının uygulamada birtakım sıkıntılara
yol açabileceğinin altını çizerek, özellikle bu sıkıntıların giderilmesi ve
önlenmesi gereken suçlar konusunda uluslararası iş birliklerinin sağlıklı
yapılmasına da dikkat çekerek özel olarak yasanın bu manada incelenmesi
gerektiğine de dikkat çekiyorum.
Saygılarımı
sunuyorum. (MHP sıralarından alkışlar)
BAŞKAN
– Teşekkür ederim Sayın Erdem.
Önergeyi
oylarınıza sunuyorum: Kabul edenler... Kabul etmeyenler... Önerge kabul
edilmemiştir.
Maddeyi
oylarınıza sunuyorum: Kabul edenler... Kabul etmeyenler... Madde kabul edilmiştir.
12’nci
maddede üç adet önerge vardır, okutuyorum:
Türkiye Büyük Millet Meclisi
Başkanlığına
278 sıra sayılı Cezaî Konularda Uluslararası Adlî
İşbirliği Kanunu Tasarısı’nın 12’nci maddesinin (1)’inci fıkrasındaki “Merkezi
Makamın” ibaresinin “HSYK’nın” olarak değiştirilmesini arz ve teklif ederiz.
 Cemal Okan Yüksel Musa
Çam Lale Karabıyık
 Eskişehir İzmir Bursa
 Tahsin Tarhan Selina
Doğan Mehmet Gökdağ
 Kocaeli İstanbul Gaziantep
 Erdin Bircan
 Edirne
Türkiye Büyük Millet Meclisi
Başkanlığına
Görüşülmekte olan 278 sıra sayılı Cezaî Konularda
Uluslararası Adlî İşbirliği Kanunu Tasarısı’nın 12’nci maddesinin (1)’inci
fıkrasındaki “Merkezi Makamın” ibaresinden sonra gelmek üzere “varsa ilgili
kurumun” ibaresinin eklenmesini arz ve teklif ederiz.
 İsmail Faruk Aksu Erhan
Usta Kadir Koçdemir
 İstanbul Samsun Bursa
 Baki Şimşek Kamil
Aydın Mustafa Mit
 Mersin Erzurum Ankara
Türkiye Büyük Millet Meclisi
Başkanlığına
Görüşülmekte olan 278 sıra sayılı Cezaî Konularda
Uluslararası Adlî İşbirliği Kanunu Tasarısı’nın 12’nci maddesinin (2)’inci
fıkrasının aşağıdaki şekilde değiştirilmesini arz ve teklif ederiz. 
 Çağlar Demirel İdris
Baluken Meral Danış Beştaş
 Diyarbakır Diyarbakır Adana
 Behçet Yıldırım Mahmut
Toğrul Selma Irmak
 Adıyaman Gaziantep Hakkâri
 Ahmet
Yıldırım
 Muş
(2)
Yabancı, iade talebi reddedilen devlete sınır dışı edilemez.
BAŞKAN
– Okunan son önergeye komisyon katılıyor mu?
ADALET
KOMİSYONU SÖZCÜSÜ SABRİ ÖZTÜRK (Giresun) – Katılmıyoruz Başkanım. 
BAŞKAN
– Hükûmet?
MİLLÎ
SAVUNMA BAKANI İSMET YILMAZ (Sivas) – Katılmıyoruz. 
BAŞKAN
– Önerge üzerinde Hakkâri Milletvekili Sayın Selma Irmak konuşacak.
Buyurun
Sayın Irmak. (HDP sıralarından alkışlar)
SELMA
IRMAK (Hakkâri) – Teşekkür ederim.
Sayın
Başkan, değerli milletvekilleri; görüşülmekte olan 278 sıra sayılı Cezaî
Konularda Uluslararası Adlî İşbirliği Kanunu Tasarısı’nın 12’nci maddesi
üzerine grubum adına söz almış bulunuyorum.
Değerli
milletvekilleri, gecenin bu saatinde ne yazık ki hâlâ asıl görüşmemiz gereken
konuların, asıl çözüm bekleyen konuların tartışılması mümkün olamamıştır.
Sykes-Picot Anlaşması 1916’da imzalandı, şimdi 2016 yılındayız yani bu sorunun
başlangıç noktasından bugüne kadar bir yüz yıl geçmiş bulunuyor. 
Birkaç
gün sonra yani iki gün sonra 23 Nisanı kutlayacağız yani Türkiye Büyük Millet
Meclisinin kuruluşunu. Türk millet meclisinin değil, Türkiye Büyük Millet
Meclisinin yani Türkiye’de yaşayan her kesimden, her dilden, her inançtan, her
milliyetten insanın kendini ait hissettiği cumhuriyetin kuruluşunu
kutlayacağız. Ama ne yazık ki bugün, bundan söz etmek mümkün değildir.
Sykes-Picot’la başlayan yani zorla sınırların çiziminden bugüne kadar devam
eden bir sorunla, Türkiye’nin en temel sorunu, demokrasi sorunu ve özünde Kürt
sorunuyla hâlâ bu ülke ne yazık ki uğraşmak durumunda kalmıştır. Neden? Nedeni
çok açık. Çünkü bu ülkede ne yazık ki biz çokluğu, çoğunluğu kabul edemedik,
hazmedemedik. Bu ülkede demokrasi kültürü bünyeye ne yazık ki yerleştirilemedi.
O nedenle de bu ülkenin, işte, Türkçülük, Osmanlıcılık ya da başka “cılık”lar
üzerinden yerleştirilmiş biçimi, ideolojisi başka bir şeye izin vermedi. 
Bugün
yaşadığımız süreç, şu anda ülkenin doğusu ve batısı diye ayrılan yani Fırat
Nehri’nin doğusu ve Fırat Nehri’nin batısı olarak ikiye ayrılan bölümünde
yaşananlar bize bu sorunun hangi aşamada olduğunu göstermektedir. Fırat’ın
doğusunda bugün, şu günlerde, şu gecenin bu saatinde bile yaşadığımız nedir,
biliyor musunuz? Tanklar ve toplar altında yaşamaya çalışan bir halk,
operasyonlar bahanesiyle insanların yerlerinden, yurtlarından edilmesi,
yerlerinden, yurtlarından edilen insanların evlerinin kapılarının kırılarak
içerilere birilerinin dalması ve bu evleri havaya uçurması sorunudur, yaşanan
budur şu aşamada. Keşke havaya uçurulan sadece binalar ve evler olsa. Öyle
zannediyorum ve öyle endişe ediyorum ki bir süre daha böyle devam ederse ve
çözümsüzlük politikası devam ederse bu ülkede birlikte yaşama inancı, birlikte
kalma inancı da havaya uçurulmuş olacak çünkü buna giderek yol açan
uygulamalarla karşı karşıyayız. 
Ben
Hakkâri Milletvekiliyim ve bu bölgede yaşananları, bu halkın duygusunu burada
sizlerle paylaşmak durumundayım. Bu bölge halkının yaşadığı duygular, gerçekten
hasmane duygularla kendisine yaklaşan devlete artık giderek kendisini yabancı
hissetmesi, aidiyet duygusunu kaybetme durumudur. 
Bu
sorun 2005’te dönemin Başbakanı, bugünün Cumhurbaşkanı olan Recep Tayyip
Erdoğan’ın yaptığı bir konuşmayla başladı. O dönem Sayın Cumhurbaşkanı ne
demişti, o dönemin Başbakanı? “Kürt sorunu benim sorunumdur. Geçmişte devlet
hatalar yaptı ve bu devlet, devletin büyüklüğü gereği kendi yaptığı hatalarıyla
yüzleşmek durumundadır.” Evet ama ne yazık ki aynı hataların tekrar edildiğini
görmek durumundayız. Sanıyorum bir süre sonra biz tekrar bugüne döneceğiz ve
2016’dan sonraki süreç için diyeceğiz ki “Devlet çok büyük hatalar yaptı ve bu
hatalarla biz tekrar yüzleşmek zorundayız.” ama o zaman vakit kalır mı, bundan
çok emin değilim. 
Biz
bir süre önce bir şey ifade etmiştik, bu ülkede birliği, beraberliği koruyacak,
birlikte yaşam olanaklarını sağlayacak, uzlaşma ve çözümle bu sorunun
demokratik yollarla çözümünü zorlayacak belki de son nesil biziz. Bizden sonra
gelecek olan nesil belki başka bir duygu içerisinde olacak ve ne yazık ki adım
adım oraya doğru gidiyoruz, bilmiyorum sizler farkında mısınız. Farkında
değilseniz bir dakikanızı ayırarak bu konuda bir empati kurmanızı isterim.
Evlerinizin bombalandığını, çocuklarınızın cenazelerinin yakıldığını, aylarca
açlık grevine girip sadece çocuklarınızın cenazesini almak için beklediğinizi düşünün,
ne hissederseniz? İşte, şu anda bölge halkı bunu hissediyor. Operasyonlarla,
tutuklamalarla ve katliamlarla bu sorunun çözülmeyeceği artık görülmek
zorundadır ve çok geç olmadan, bu ülkenin birlikte yaşam duygusunun altına
dinamit konulmadan bu soruna bir çözüm bulunmak, bu operasyonel ve askerî
yöntemlerden vazgeçilmek durumundadır. 
Saygılar
sunuyorum. (HDP
sıralarından alkışlar)
BAŞKAN
– Teşekkür ederim Sayın Irmak.
Önergeyi
oylarınıza sunuyorum…
İDRİS
BALUKEN (Diyarbakır) – Karar yeter sayısı istiyoruz.
BAŞKAN
– Karar yeter sayısı arayacağım. 
Kabul
edenler... Kabul etmeyenler... 
Elektronik
cihazla oylama yapalım.
İki
dakika süre veriyorum. 
(Elektronik
cihazla oylama yapıldı) 
BAŞKAN
– Karar yeter sayısı vardır, önerge kabul edilmemiştir.
Diğer
önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan 278 sıra sayılı Cezaî Konularda Uluslararası Adlî İşbirliği Kanunu
Tasarısı’nın 12’inci maddesinin (1)’inci fıkrasındaki “Merkezi Makamın”
ibaresinden sonra gelmek üzere “varsa ilgili kurumun” ibaresinin eklenmesini
arz ve teklif ederiz.
Mustafa Mit (Ankara) ve
arkadaşları
BAŞKAN
– Komisyon önergeye katılıyor mu?
ADALET
KOMİSYONU SÖZCÜSÜ SABRİ ÖZTÜRK (Giresun) – Katılmıyoruz Sayın Başkanım.
BAŞKAN
– Hükûmet?
MİLLÎ
SAVUNMA BAKANI İSMET YILMAZ (Sivas) – Katılmıyoruz.
BAŞKAN
– Önerge üzerinde Ankara Milletvekili Sayın Mustafa Mit konuşacak.
Buyurun.
(MHP sıralarından alkışlar) 
MUSTAFA
MİT (Ankara) – Sayın Başkan, değerli milletvekilleri; görüşülmekte olan 278
sıra sayılı Uluslararası Adlî İşbirliği Kanunu Tasarısı’nın 12’nci maddesi
hakkında MHP Grubu adına söz almış bulunmaktayım. Hepinizi saygıyla
selamlıyorum. 
Değerli
milletvekilleri, tasarıyla cezai konularda uluslararası iş birliği kapsamında
adli yardımlaşma, suçluların iadesi, soruşturma ve kovuşturmanın devri, infazın
devri ile hükümlerinin naklinin usul ve esasları düzenlenmektedir. Tasarının
gerekçesinden anlaşıldığına göre bu tasarı da vize serbestisi süreci kapsamında
ev ödevidir. Esasen eksiklikleri olmasına rağmen olumlu bulduğumuz bu düzenleme
kendi ihtiyaçlarımızdan ziyade Avrupa Birliğinin dayatmasıdır. Ülkelerin
suçlular için birer sığınma yeri olmasının önüne geçilebilmesi bakımından
olumlu bulmakla beraber grubumuzun itiraz ve çekinceleri de bulunmaktadır. 12 adet
uluslararası sözleşme ve pek çok ülkeyle cezai konularda adli iş birliği
anlaşmaları bulunmaktadır. 
Tasarıyla,
bu sözleşmelerin iç hukukta uygulanması ve iç hukukumuzdaki mevcut düzenlemeler
de dikkate alınarak dağınık mevzuat hükümlerinin derli toplu hâle getirilmesi
amaçlanmaktadır. Getirilen tasarı hükümleriyle yukarıda bahsettiğimiz
sözleşmelerin çelişmemesi gerekmektedir. Zira, Anayasa’mızın 90’ıncı maddesi
çerçevesinde, tasarının bu sözleşmelere uygun olması gerekmektedir. Aksi
takdirde, hukuken sakat bir durum ortaya çıkacaktır. Tasarıda sözleşmelerle
çelişen hükümler bulunmaktadır ve bu çelişkiler Komisyonda giderilmediğinden
Genel Kurulda giderilmesi gerekmektedir. Yani, getirilen kavram, merkezî makam
olarak Adalet Bakanlığını görevlendirerek yargı dışında bütün işlerle yetkili
kılınmıştır. Adalet Bakanlığının sınırları belli olmayan bu yetkilerini
kullanmak üzere düzenleyeceği yönetmelikler ile kanunla düzenlenmesi gereken
konuların düzenlenmesi yasama yetkisinin gasbı anlamına gelmektedir.
Getirilen
tasarı -yapılan çalışmalar sonucunda çeşitli sivil toplum kuruluşları, barolar
ve odalara gönderilen- 200 madde iken birçok husus ihmal edilerek,
sıkıştırılarak ve bu sebepten dolayı karşılaşabilecek sorunlar, kavramdan uzak
olabilecek şekilde 38 madde hâline getirilerek Genel Kurula getirilmiştir.
Bir
diğer konu olarak, tasarıda birçok ülkede barınan terör örgütü militanlarının
ülkemize iade edilmesi ve bunların bu ülkelerde barınmasının önüne geçecek
mekanizmalar yer almamaktadır. Kavram olarak kişi yararına durum nedeniyle,
terör örgütü militanlarının avantajlı yerde kalmasının bir hak hâline
getirilmesi söz konusu olabilecektir ve zaten de şu anda durum böyledir.
Yaşadığımız
şu son günlerde haince, alçakça bir saldırı altındayız. Narkoterör örgütü
PKK’nın militanları Avrupa Birliğinin merkezi hâlindeki Brüksel’de, Başbakanın
yolu üzerinde çadır kurmakta ve Belçika Hükûmeti buna müsaade etmektedir. O
zaman bu düzenlemenin amacı nedir? Bu düzenleme bu açıdan da eksiktir.
Tasarıdaki bu eksikliği giderecek değişiklikleri yapmak, terörle mücadele eden
asker ve polisimize, şehitlerimize karşı da vatan borcumuzdur. Tasarının 12’nci
maddesiyle iade ve sınır dışı edilme işlemleri arasındaki ilişkiler de
düzenlenmektedir. 
Yukarıda
belirttiğimiz gibi, kanunun maddesinde olmaması gereken hususlar yani
gerekçedeki düşünceler yönetmelikle de düzenlenecektir. Keza iade talebi de
merkezî makam görüşüne bağlı olacağından iade talebinin reddine karar veren
merkezî makamın sınır dışı işlemi de son görüşleri almak şartıyla olağan işin
ters bir durumundadır. Gerek komisyondaki çalışmalarda gerekse Genel Kurulda
verdiğimiz önergelerdeki değişiklikler ve bu çekinceler dikkate alınmadan bu
hâliyle bu tasarıya olumsuz oy vereceğimizi bildiriyor, hepinizi saygıyla
selamlıyorum. (MHP sıralarından alkışlar)
BAŞKAN –
Teşekkür ederim Sayın Mit. 
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer önergeyi
okutuyorum:
Türkiye Büyük Millet Meclisi Başkanlığına
278 sıra sayılı
Cezaî Konularda Uluslararası Adlî İşbirliği Kanunu Tasarısı’nın 12’nci
maddesinin (1)’inci fıkrasındaki “Merkezi Makamın” ibaresinin “HSYK’nın” olarak
değiştirilmesini arz ve teklif ederiz.
Erdin
Bircan (Edirne) ve arkadaşları
BAŞKAN –
Komisyon önergeye katılıyor mu?
ADALET KOMİSYONU
SÖZCÜSÜ SABRİ ÖZTÜRK (Giresun) – Katılmıyoruz Başkanım.
BAŞKAN –
Hükûmet?
MİLLÎ SAVUNMA
BAKANI İSMET YILMAZ (Sivas) – Katılmıyoruz.
BAŞKAN - Önerge
üzerinde Edirne Milletvekili Sayın Erdin Bircan konuşacak.
Buyurun Sayın
Bircan. (CHP sıralarından alkışlar) 
ERDİN BİRCAN
(Edirne) – Sayın Başkan, değerli milletvekilleri; ne söylediysek buradan
dinletemedik. Muhalefete karşı tutumunuzu susarak protesto ediyorum, zamanımı
da böyle kullanacağım. (CHP sıralarından sürekli alkışlar) 
(Hatip kürsüde
susarak bekledi)
BÜLENT
TURAN (Çanakkale) – Tutumundan dolayı seni tebrik ediyoruz.
NURETTİN YAŞAR
(Malatya) – Bravo!
BAŞKAN
– Sayın milletvekilleri, konuşmacıyı dinleyelim lütfen. Lütfen gürültü
yapmayalım! 
AYŞE
SULA KÖSEOĞLU (Trabzon) – Görüntü var, ses yok!
COŞKUN
ÇAKIR (Tokat) – Süre bitti Sayın Başkan!
BAŞKAN
– Konuşmacıyı duyamıyorum Sayın Özel. Sayın Özel, konuşmacıyı duyamıyorum.
Sataşmadan laf isteyen olursa ne yapacağım? Tutanaklara bakacağım. 
COŞKUN
ÇAKIR (Tokat) – Sayın Başkan, uğultu var, duyamıyoruz konuşmacıyı!
HAMZA
DAĞ (İzmir) – Bu, çakma bir taklit. Geçen dönem Süleyman Çelebi’nin yapmış
olduğu bir roldü, siz de aynı rolü oynuyorsunuz; bu taklit. Tamamen bir taklit.
YouTube’dan Süleyman Çelebi’yi izleyip de mi geldin? Tam bir taklit hepsi. Yani
sadece ağlanacak hâline gülersin işte böyle. 
BAŞKAN
– Ben yüzünü görmüyorum. Gülüyor mu, gülmüyor mu? 
ÖZGÜR
ÖZEL (Manisa) – Hayır, ciddi ciddi anlatıyor!
HAMZA
DAĞ (İzmir) – Hadi haberlere de çıktın artık, tamam güzel. Bugün de haberlere
çıktın. Yarın ana haber bülteninde yer alırsın, merak etme ya. 
GÜLAY
YEDEKCİ (İstanbul) – Milletçe alkışlıyoruz Erdin Ağabey. 
BARIŞ
YARKADAŞ (İstanbul) – Milletçe alkışlıyoruz. 
BAŞKAN
– Sayın milletvekilleri, lütfen… Lütfen, rica ediyorum. 
HAMZA
DAĞ (İzmir) – Dinliyoruz. 
BAŞKAN
– Dinliyor musunuz?
HAMZA
DAĞ (İzmir) – Dinliyoruz. 
Başkanım,
ek süre verin, ek süre verin. 
Tamamen
şov, haberlere çıkmak için yapılan bir şov. Yarın ana haber bültenindesin merak
etme. Şov, şov! Siz şov yapmaya devam edin, biz seçim akşamı şov yapacağız
size.
BAŞKAN
– Sayın Dağ…
Toparlayın
lütfen Sayın Konuşmacı. (Gülüşmeler, AK PARTİ sıralarından alkışlar) 
ERKAN
AKÇAY (Manisa) – Sayın Başkan, pozitif ayrımcılık yapalım ilave süre verelim.
HAMZA
DAĞ (İzmir) – Ek süre, ek süre… Sayın Başkanım, ek süre verin lütfen. Özellikle
istiyoruz ek süreyi. 
BAŞKAN
– Toparlıyor şu anda. 
BARIŞ
YARKADAŞ (İstanbul) – Başkanım, ek süre istiyoruz ek süre, lütfen. 
BAŞKAN
– Yok, kimseye ek süre vermiyoruz. Ek süre yok. Bugün bir kişiye verdim ek
süreyi, o da hakkıydı. 
BÜLENT
TURAN (Çanakkale) – Sataşmadan söz istiyorum Sayın Başkan.
ERDİN
BİRCAN (Devamla) – Yüce heyetinizi saygıyla selamlıyorum.
Buna
bile tahammül edemediniz. (CHP sıralarından alkışlar)
HAMZA
DAĞ (İzmir) – Bravo şova, güzel bir şovdu! 
BAŞKAN
– Teşekkür ederiz Sayın Bircan, güldük.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Maddeyi
oylarınıza sunuyorum: Kabul edenler… Kabul etmeyenler… Madde kabul edilmiştir. 
Birleşime
iki dakika ara veriyorum. 
Kapanma Saati: 02.29
ON ÜÇÜNCÜ OTURUM
Açılma Saati: 02.31
BAŞKAN: Başkan Vekili Ayşe Nur BAHÇEKAPILI
KÂTİP ÜYELER: Ali Haydar HAKVERDİ (Ankara), Mustafa AÇIKGÖZ (Nevşehir)
----- 0 -----
BAŞKAN – Sayın
milletvekilleri, Türkiye Büyük Millet Meclisinin 76’ncı Birleşiminin On Üçüncü
Oturumunu açıyorum.
278
sıra sayılı Kanun Tasarısı’nın görüşmelerine devam ediyoruz.
Komisyon?
Yok. 
Ertelenmiştir.

3’üncü
sırada yer alan, 280 sıra sayılı Velayet Sorumluluğu ve Çocukların Korunması
Hakkında Tedbirler Yönünden Yetki, Uygulanacak Hukuk, Tanıma, Tenfiz ve
İşbirliğine Dair Sözleşmeye Katılmamızın Uygun Bulunduğuna Dair Kanun
Tasarısı’nın görüşmelerine başlayacağız.
3.- Velayet Sorumluluğu ve Çocukların
Korunması Hakkında Tedbirler Yönünden Yetki, Uygulanacak Hukuk, Tanıma, Tenfiz
ve İşbirliğine Dair Sözleşmeye Katılmamızın Uygun Bulunduğuna Dair Kanun
Tasarısı (1/697) ve Dışişleri Komisyonu Raporu (S. Sayısı: 280)
BAŞKAN
- Komisyon? Yok. 
Ertelenmiştir
Bundan
sonra da Komisyonun bulunamayacağı anlaşıldığından, Millî Eğitim Bakanı Nabi
Avcı hakkındaki (11/8) esas numaralı Gensoru Önergesi’nin görüşmeleri ile kanun
tasarı ve teklifleri ile komisyonlardan gelen diğer işleri sırasıyla görüşmek
için 21 Nisan 2016 Perşembe günü, alınan karar gereğince, saat 14.00'te
toplanmak üzere birleşimi kapatıyorum.
Bütün
milletvekili arkadaşlarıma, grup başkan vekillerine, çalışan personelimize iyi
geceler diliyorum.
Kapanma Saati: 02.33




(X) 279 S.Sayılı Basmayazı 19/04/2016
tarihli 75’inci Birleşim Tutanağı’na eklidir.


(x) Açık oylama kesin sonuçlarını
gösteren tablo tutanağa eklidir.


(xx) 278 S. Sayılı Basmayazı 19/4/2016
tarihli 75’inci Birleşim Tutanağı’na eklidir. 


(x) Bu bölümlerde Hatip
tarafındanTürkçe olmayan kelimeler ifade edildi.





(x) Bu bölümde hatip tarafından Türkçe
olmayan kelimeler ifade edildi.




