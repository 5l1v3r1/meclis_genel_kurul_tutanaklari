



TBMM Tutanak Müdürlüðü




 
 TÜRKİYE BÜYÜK MİLLET MECLİSİ
 TUTANAK DERGİSİ

 16’ncı
Birleşim
 13
Kasım 2018 Salı

(TBMM Tutanak Hizmetleri Başkanlığı tarafından
hazırlanan bu Tutanak Dergisi’nde yer alan ve kâtip üyeler tarafından okunmuş
bulunan her tür belge ile konuşmacılar tarafından ifade edilmiş ve tırnak
içinde belirtilmiş alıntı sözler aslına uygun olarak yazılmıştır.)

 İÇİNDEKİLER

I.- GEÇEN TUTANAK ÖZETİ
II.- GELEN KÂĞITLAR
III.- GÜNDEM DIŞI KONUŞMALAR
A) Milletvekillerinin Gündem Dışı Konuşmaları
1.- Tekirdağ Milletvekili Candan Yüceer’in, 13 Kasım Tekirdağ’ın düşman
işgalinden kurtuluşunun 96’ncı yıl dönümüne ilişkin gündem dışı konuşması
2.- Antalya Milletvekili Kemal Bülbül’ün, 15 Kasım Seyit Rıza’nın idam
edilişinin 81’inci yıl dönümüne ilişkin gündem dışı konuşması
3.- Antalya Milletvekili Atay Uslu’nun, sığınma hakkı ve Suriyelilerle
ilgili yanlış bilinenlere ilişkin gündem dışı konuşması

IV.- AÇIKLAMALAR
1.- Aydın Milletvekili Süleyman Bülbül’ün, incir üreticilerinin
mağduriyetine ve incirin TARSİM kapsamına neden alınmadığını Tarım ve Orman
Bakanından öğrenmek istediğine ilişkin açıklaması
2.- Niğde Milletvekili Ömer Fethi Gürer’in, pancar çiftçisinin yaşadığı
sorunlara ilişkin açıklaması
3.- Kocaeli Milletvekili Tahsin Tarhan’ın, silahlı saldırı sonucu
hayatını kaybeden LASTİK-İŞ Sendikası Genel Başkanı Abdullah Karacan’a ve
İstanbul Havalimanı inşaatında hayatını kaybeden hemşehrisi Seyithan Kaya’ya
Allah’tan rahmet dilediğine ilişkin açıklaması 
4.- Balıkesir Milletvekili Ahmet Akın’ın, zeytin üreticisinin mağduriyetine
ve ülkemize 50 bin ton zeytinyağının kaçak olarak girmesine nasıl izin
verildiğini öğrenmek istediğine ilişkin açıklaması
5.- Çanakkale Milletvekili Özgür Ceylan’ın, uygulanan tarım
politikalarıyla üretici toplumdan uzaklaşıldığına ve Türk tarımının desteklenip
desteklenmeyeceğini öğrenmek istediğine ilişkin açıklaması 
6.- Mersin Milletvekili Baki Şimşek’in, Şırnak’ta şehit edilen
hemşehrisi Piyade Uzman Çavuş Ömer Doğan’a Allah’tan rahmet dilediğine ilişkin
açıklaması 
7.- Kocaeli Milletvekili İlyas Şeker’in, Hükûmetin “İnsanı yaşat ki
devlet yaşasın.” anlayışından hareketle olabilecek depremlerde zarar görmemek
adına binaları dayanıklı hâle getirdiğine ilişkin açıklaması 
8.- Mersin Milletvekili Hacı Özkan’ın, milletin yüklediği sorumluluğun
farkında olarak büyük ve güçlü Türkiye’yi çocuklara emanet etmek için
çalıştıklarına ilişkin açıklaması 
9.- Kırıkkale Milletvekili Ahmet Önal’ın, KİT’lere bağlı fabrikalarda
çalışan emekçilere haklarının verilip verilmeyeceğini, MKE’de taşeron olarak
çalışan işçilerin kadroya alınıp alınmayacağını ve MKE’nin özelleştirilip özelleştirilmeyeceğini
öğrenmek istediğine ilişkin açıklaması 
10.- Denizli Milletvekili Kazım Arslan’ın, Atatürk düşmanı Kadir
Mısıroğlu’nu ziyaret eden Diyanet İşleri Başkanı Ali Erbaş’la ilgili işlem
yapılıp yapılmayacağını, ziyaretten Cumhurbaşkanlığı makamının bilgisinin olup
olmadığını, sessiz kalınmasının sebebini ve Ali Erbaş’ın bu ziyareti resmî
üniformayla yapmasının özel bir anlam taşıyıp taşımadığını Cumhurbaşkanı
Yardımcısından öğrenmek istediğine ilişkin açıklaması 
11.- Adıyaman Milletvekili Abdurrahman Tutdere’nin, tarımsal sulamada
kullanılan elektrik tüketim bedelinin desteklenmesine ilişkin tebliğde kapsam
dışı bırakılan Adıyaman’ın bu destekten faydalanması için bir çalışmanın olup
olmadığını öğrenmek istediğine ilişkin açıklaması 
12.- İstanbul Milletvekili Serap Yaşar’ın, Amerika’daki son ara
seçimlerde Temsilciler Meclisine giren Müslüman Rashida Tlaib ve Ilhan Omar’ı
kutladığına ilişkin açıklaması 
13.- Adana Milletvekili Burhanettin Bulut’un, AK PARTİ’yi sorumluluktan
kaçmak yerine tarım girdilerinin yüksek maliyetini düşürmeye, emeğinin
karşılığını alamayan çiftçiyi desteklemeye çağırdığına ilişkin açıklaması 
14.- Denizli Milletvekili Gülizar Biçer Karaca’nın, Türkiye Cumhuriyeti’nin
uluslararası alanda itibarının yerle bir olduğu bir dönemin yaşandığına ve
Lozan Antlaşması ihlal edilirken AKP Genel Başkanı ve onun temsilcilerinin
nasıl sessiz kalabildiğini öğrenmek istediğine ilişkin açıklaması 
15.- Samsun Milletvekili Neslihan Hancıoğlu’nun, yaşanan krizin
fırsatçılığa çevrilmesine göz yumulduğuna ilişkin açıklaması 
16.- Mersin Milletvekili Cengiz Gökçel’in, şehit edilen Piyade Uzman
Çavuş Ömer Doğan’a Allah’tan rahmet dilediğine ve narenciye çiftçisinin
mağduriyetine ilişkin açıklaması 
17.- Kayseri Milletvekili Çetin Arık’ın, Diyanet İşleri Başkanı Ali
Erbaş’ın sözde tarihçi Kadir Mısıroğlu’nu ziyaretine açıklık getirmesini aksi
hâlde görevinden istifa etmesi gerektiğine ilişkin açıklaması 
18.- Adana Milletvekili Ayhan Barut’un, Diyanet İşleri Başkanı Ali
Erbaş’ın Atatürk düşmanı Kadir Mısıroğlu’nu niye ziyaret ettiğini, Diyanet
İşleri Başkanlığının cuma hutbesinde neden Atatürk’ten söz edilmediğini
öğrenmek istediğine ve Ali Erbaş’ı istifaya davet ettiğine ilişkin açıklaması 
19.- Konya Milletvekili Esin Kara’nın, ahlak yapısını bozan veya bölücü
terör örgütlerinin propagandasını yapan yayınların denetimlerinin artırılması
gerektiğine ilişkin açıklaması 
20.- Kocaeli Milletvekili Fatma Kaplan Hürriyet’in, “4 Aralık 2017
tarihinde çalışıyor olma” koşulu nedeniyle mağdur olan taşeron işçilere ilişkin
açıklaması 
21.- Afyonkarahisar Milletvekili Mehmet Taytak’ın, Hakkâri ve Şırnak’ta
şehit olan 9 askere Allah’tan rahmet dilediğine, terörün insanlık suçu olduğuna
ve buna karşı devlet, millet olarak tek yürek olunacağına ilişkin açıklaması 
22.- Samsun Milletvekili Bedri Yaşar’ın, Hakkâri’de şehit olan askerlere
Allah’tan rahmet dilediğine ve çeltik üreticilerinin mağduriyetine ilişkin
açıklaması 
23.- Kocaeli Milletvekili Ömer Faruk Gergerlioğlu’nun, işçi ölümlerinin
ve iş cinayetlerinin devam ettiğine ilişkin açıklaması 
24.- Kocaeli Milletvekili Lütfü Türkkan’ın, 12 Kasım Düzce depreminin
19’uncu yıl dönümüne, Hakkâri Şemdinli’de şehit olan 7 Mehmetçik’e Allah’tan
rahmet dilediğine ve Tunceli’de donarak, Hakkâri’de yanarak şehit olmanın kader
olmaması gerektiğine, 13 Kasım Tekirdağ’ın düşman işgalinden kurtuluşunun
96’ncı yıl dönümüne, Yemen’de insani kriz yaşandığına, Filistin’de yaşanan
insanlık zulmüne karşı verilen tepkilerin, Suudların Yemen’de yaptığı
bombardıman sonrası neden verilmediğini öğrenmek istediğine ilişkin açıklaması 
25.- Sakarya Milletvekili Muhammed Levent Bülbül’ün, Hakkâri ile
Şırnak’ta şehit olan 9 Mehmetçik’e Allah’tan rahmet dilediğine ve bu vahim hadiseyle
ilgili ihmal söz konusuysa gereğinin yapılmasına, 12 Kasım Düzce depremine,
Mustafa Kemal Atatürk tarafından kurulan kurumun başında bulunan Diyanet İşleri
Başkanının 10-16 Kasım Atatürk Haftası’nda yapmış olduğu ziyareti manidar
bulduklarına ilişkin açıklaması 
26.- Kars Milletvekili Ayhan Bilgen’in, Yemen’de yaşananların insanlığın
ayıbı olduğuna, İsrail-Filistin arasındaki çatışmanın bedelini sivillerin
ödediğine, Orta Doğu’daki sorunların siyasal yöntemlerle çözülmesi konusunda
duyarlı olunmasına, Türkiye’nin sorunlarının barışçı yollarla çözümünün önemli
olduğuna, Hakkâri Milletvekili Leyla Güven’in sürdürdüğü açlık grevi eylemine,
Karar gazetesinin reklamdan mahrum bırakılmasının basın özgürlüğü açısından
kabul edilemez olduğuna, Kürşat Bumin’e Allah’tan rahmet dilediğine, Ağrı
Milletvekili Dirayet Dilan Taşdemir’in yargılanma sürecine ilişkin açıklaması 
27.- İstanbul Milletvekili Engin Altay’ın, LASTİK-İŞ Sendikası Genel
Başkanı Abdullah Karacan ile Hakkâri ve Şırnak’ta şehit olan askerlere Allah’tan
rahmet dilediğine, her gün şehit haberleriyle toplumsal trajediye dönüşen sorun
karşısında TBMM’nin tedbir alması gerektiğine, Diyanet İşleri Başkanının hadsizliğine
karşın ortak kınama bildirisi yayımlamasına ve yürütmenin Diyanet İşleri
Başkanını bir an önce görevden alması gerektiğine ilişkin açıklaması 
28.- Çankırı Milletvekili Muhammet Emin Akbaşoğlu’nun, 10 Kasım
münasebetiyle cumhuriyetin banisi Gazi Mustafa Kemal Atatürk’ü ebediyete
irtihalinin 80’inci yıl dönümünde saygıyla yâd ettiğine, 12 Kasım Düzce
depreminin 19’uncu yıl dönümüne, Hakkâri Şemdinli’de mühimmat deposunun
patlaması sonucu şehit olan askerlere Allah’tan rahmet dilediğine ve bu tür
olaylarla bir daha muhatap olmamak adına gerekli mücadelenin yapıldığına
ilişkin açıklaması 
29.- Kars Milletvekili Ayhan Bilgen’in, İstanbul Milletvekili Engin
Altay’ın yaptığı açıklamasındaki bazı ifadelerine ilişkin açıklaması 
30.- İstanbul Milletvekili Gürsel Tekin’in, Manisa Milletvekili Uğur
Aydemir’in HDP grup önerisi üzerinde AK PARTİ Grubu adına yaptığı
konuşmasındaki bazı ifadelerine ilişkin açıklaması
31.- İstanbul Milletvekili Engin Altay’ın, Manisa Milletvekili Uğur
Aydemir’in sataşma nedeniyle yaptığı konuşmasındaki bazı ifadelerine ilişkin
açıklaması
32.- İstanbul Milletvekili Gürsel Tekin’in, Manisa Milletvekili Uğur
Aydemir’in sataşma nedeniyle yaptığı konuşmasındaki bazı ifadelerine ilişkin
açıklaması
33.- Çankırı Milletvekili Muhammet Emin Akbaşoğlu’nun, İstanbul
Milletvekili Gürsel Tekin’in yaptığı açıklamasındaki bazı ifadelerine ilişkin
açıklaması
34.- Siirt Milletvekili Meral Danış Beştaş’ın, Çankırı Milletvekili
Muhammet Emin Akbaşoğlu’nun yaptığı açıklamasındaki bazı ifadelerine ilişkin
açıklaması
35.- Kocaeli Milletvekili Lütfü Türkkan’ın, Manisa Milletvekili Uğur
Aydemir’in HDP grup önerisi üzerinde AK PARTİ Grubu adına yaptığı
konuşmasındaki bazı ifadelerine ilişkin açıklaması
36.- İstanbul Milletvekili Hüda Kaya’nın, Çankırı Milletvekili Muhammet
Emin Akbaşoğlu’nun yerinden sarf ettiği bazı ifadelere ilişkin açıklaması
37.- Kocaeli Milletvekili Lütfü Türkkan’ın, Çankırı Milletvekili
Muhammet Emin Akbaşoğlu’nun yerinden sarf ettiği bazı ifadelere ilişkin
açıklaması
38.- Çankırı Milletvekili Muhammet Emin Akbaşoğlu’nun, İstanbul
Milletvekili Engin Altay’ın AK PARTİ grup önerisi üzerinde CHP Grubu adına
yaptığı konuşmasındaki bazı ifadelerine ilişkin açıklaması
39.- İstanbul Milletvekili Engin Altay’ın, Çankırı Milletvekili Muhammet
Emin Akbaşoğlu’nun yaptığı açıklamasındaki bazı ifadelerine ilişkin açıklaması
40.- İstanbul Milletvekili Hayati Arkaz’ın, 10 Kasım cumhuriyetin
kurucusu Gazi Mustafa Kemal Atatürk’ü ebediyete intikalinin 80’inci yıl
dönümünde rahmetle andığına ilişkin açıklaması
41.- Mersin Milletvekili Alpay Antmen’in, ziraat, gıda ve su ürünleri
mühendisleri ile veterinerlerin iki yıldır atama beklediğine ilişkin açıklaması
42.- Sivas Milletvekili Ahmet Özyürek’in, 1949 yılında Çin tarafından
işgal edilen Doğu Türkistan’ın özbeöz Türk vatanı olduğuna ilişkin açıklaması
43.- İstanbul Milletvekili Mustafa Sezgin Tanrıkulu’nun, Cumartesi
Annelerinin Ramazan Yazıcı’nın mezar yerinin açığa çıkartılarak ölümünde
sorumluluğu olanların cezalandırılmasını talep ettiklerine ilişkin açıklaması 
44.- Adana Milletvekili İsmail Koncuk’un, Ankara Milletvekili Orhan
Yegin’in, CHP grup önerisi üzerinde AK PARTİ Grubu adına yaptığı konuşmasındaki
bazı ifadelerine ilişkin açıklaması
45.- Ağrı Milletvekili Abdullah Koç’un, Ağrı Belediyesindeki
usulsüzlüklere ilişkin açıklaması

V.- BAŞKANLIĞIN GENEL KURULA SUNUŞLARI
A) Tezkereler
1.- Türkiye Büyük Millet Meclisi Başkanlığının, İngiltere Uluslararası
Kalkınma Bakanı Peryy Mordaunt’un koordinasyonuyla 7-8 Kasım 2018 tarihlerinde
İngiltere’nin başkenti Londra’da düzenlenecek olan “Dünya Kadın Parlamenterler
Konferansı”na katılım sağlanmasına ilişkin tezkeresi (3/57)
2. Türkiye Büyük Millet Meclisi Başkanlığının, Avrupa Parlamentosu
Katılım Öncesi Eylem Birimi tarafından 19-20 Kasım 2018 tarihlerinde
Belçika’nın başkenti Brüksel’de “Avrupa Kültürel Mirası” başlıklı Parlamentolar
Arası Komite toplantısına katılım sağlanmasına ilişkin tezkeresi (3/58)

VI.- ÖNERİLER
A) Siyasi Parti Grubu Önerileri
1.- HDP Grubunun, Grup Başkan Vekili Mersin Milletvekili Fatma Kurtulan
ve Grup Başkan Vekili Kars Milletvekili Ayhan Bilgen tarafından, Sayıştay raporlarında
yer alan belediyelerdeki yolsuzlukların araştırılması amacıyla 12/11/2018
tarihinde TBMM Başkanlığına verilmiş olan Meclis araştırması önergesinin ön
görüşmelerinin, Genel Kurulun 13 Kasım 2018 Salı günkü birleşiminde yapılmasına
ilişkin önerisi 
2.- CHP Grubunun, Afyonkarahisar Milletvekili Burcu Köksal ve
arkadaşları tarafından, seçim döneminde vadedildiği hâlde hâlâ
gerçekleştirilmeyen 3600 ek göstergenin kapsamının araştırılması, incelenmesi
ve bu hususta yapılması gerekli düzenlemelerin hayata geçirilmesi amacıyla
12/11/2018 tarihinde TBMM Başkanlığına verilmiş olan Meclis araştırması
önergesinin ön görüşmelerinin, Genel Kurulun 13 Kasım 2018 Salı günkü
birleşiminde yapılmasına ilişkin önerisi 
3.- AK PARTİ Grubunun, Genel Kurulun çalışma saatlerinin yeniden
düzenlenmesine; bastırılarak dağıtılan 12 sıra sayılı Kanun Teklifi’nin kırk
sekiz saat geçmeden gündemin “Kanun Teklifleri ile Komisyonlardan Gelen Diğer
İşler” kısmının 1’inci sırasına alınmasına; 13, 14 ve 15 Kasım 2018 Salı,
Çarşamba ve Perşembe günkü birleşimlerinde denetim konularının görüşülmeyerek
gündemin “Kanun Teklifleri ile Komisyonlardan Gelen Diğer İşler” kısmında yer
alan işlerin görüşülmesine; 12 sıra sayılı Kanun Teklifi’nin İç Tüzük’ün
91’inci maddesine göre temel kanun olarak bölümler hâlinde görüşülmesine
ilişkin önerisi 

VII.- SATAŞMALARA İLİŞKİN KONUŞMALAR
1.- Siirt Milletvekili Meral Danış Beştaş’ın, Manisa Milletvekili Uğur
Aydemir’in HDP grup önerisi üzerinde AK PARTİ Grubu adına yaptığı konuşmasında
Halkların Demokratik Partisine ve şahsına sataşması nedeniyle konuşması
2.- Manisa Milletvekili Uğur Aydemir’in, İstanbul Milletvekili Gürsel
Tekin’in yaptığı açıklamasında ve Siirt Milletvekili Meral Danış Beştaş’ın
sataşma nedeniyle yaptığı konuşmasında şahsına sataşması nedeniyle konuşması
3.- Afyonkarahisar Milletvekili Burcu Köksal’ın, Kırıkkale Milletvekili
Halil Öztürk’ün CHP grup önerisi üzerinde MHP Grubu adına yaptığı konuşmasında
CHP Grubuna sataşması nedeniyle konuşması 
4.- Kırıkkale Milletvekili Halil Öztürk’ün, Afyonkarahisar Milletvekili
Burcu Köksal’ın sataşma nedeniyle yaptığı konuşmasında Milliyetçi Hareket
Partisine sataşması nedeniyle konuşması

VIII.- KANUN TEKLİFLERİ İLE KOMİSYONLARDAN GELEN DİĞER İŞLER
A) Kanun Teklifleri
1.- Samsun Milletvekili Ahmet Demircan ve 5 milletvekilinin Sağlıkla
İlgili Bazı Kanun ve Kanun Hükmünde Kararnamelerde Değişiklik Yapılmasına Dair
Kanun Teklifi (2/1186) ile Sağlık, Aile, Çalışma ve Sosyal İşler Komisyonu
Raporu (S. Sayısı: 12) 

IX.- YAZILI SORULAR VE CEVAPLARI
1.- İstanbul Milletvekili Mustafa Sezgin Tanrıkulu'nun,
Bakanlığa ait arsa ve araziler ile bunların satış ve kiralama işlemlerine ilişkin
sorusu ve Enerji ve Tabii Kaynaklar Bakanı Fatih Dönmez’in cevabı (7/4192)

2.- İstanbul Milletvekili Mustafa Sezgin Tanrıkulu'nun,
Bakanlığa atanan üst düzey bürokratlara ilişkin sorusu ve Enerji ve Tabii
Kaynaklar Bakanı Fatih Dönmez’in cevabı (7/4417)

3.- Kocaeli Milletvekili Ömer Faruk Gergerlioğlu'nun,
TBMM resmi internet sitesindeki özgeçmişine ilişkin sorusu ve Türkiye Büyük
Millet Meclisi Başkanvekili Mustafa Şentop’un cevabı (7/4514)

4.- Eskişehir Milletvekili Utku Çakırözer'in, TBMM
Yerleşkesine giriş yasağı konulan kişilere ilişkin sorusu ve Türkiye Büyük Millet
Meclisi Başkanvekili Mustafa Şentop’un cevabı (7/4516)

5.- Bursa Milletvekili Nurhayat Altaca Kayışoğlu'nun,
kanun ve KHK'lerle ilgili çeşitli verilere ilişkin sorusu ve Türkiye Büyük
Millet Meclisi Başkanvekili Mustafa Şentop’un cevabı (7/4643)

6.- Manisa Milletvekili Özgür Özel'in, Millî Saraylar
İdaresi Başkanlığında görev yapan TBMM personeline ilişkin sorusu ve Türkiye
Büyük Millet Meclisi Başkanvekili Mustafa Şentop’un cevabı (7/4829)

13 Kasım 2018 Salı
BİRİNCİ OTURUM
Açılma Saati: 15.00
BAŞKAN: Başkan Vekili Mithat SANCAR
KÂTİP ÜYELER: Şeyhmus DİNÇEL (Mardin), Mustafa AÇIKGÖZ
(Nevşehir) 
----- 0 -----
BAŞKAN
– Türkiye Büyük Millet Meclisinin 16’ncı Birleşimini açıyorum.
Toplantı
yeter sayısı vardır, görüşmelere başlıyoruz.
Gündeme
geçmeden önce üç sayın milletvekiline gündem dışı söz vereceğim. 
Konuşma
süreleri beşer dakikadır.
Gündem
dışı ilk söz, Tekirdağ’ın düşman işgalinden kurtuluşunun yıl dönümü münasebetiyle
söz isteyen Tekirdağ Milletvekili Candan Yüceer’e aittir.
Buyurun
Sayın Yüceer. (CHP sıralarından alkışlar)
Süreniz
beş dakikadır.
III.- GÜNDEM DIŞI KONUŞMALAR
A) Milletvekillerinin Gündem Dışı Konuşmaları
1.- Tekirdağ Milletvekili Candan Yüceer’in, 13 Kasım Tekirdağ’ın düşman
işgalinden kurtuluşunun 96’ncı yıl dönümüne ilişkin gündem dışı konuşması
CANDAN
YÜCEER (Tekirdağ) – Sayın Başkan, değerli milletvekilleri; bugün,
Tekirdağ’ımızın düşman işgalinden kurtuluşunun 96’ncı yıl dönümü sebebiyle
gündem dışı söz almış bulunuyorum. Ekranları başında bizleri izleyen değerli
hemşehrilerimi, sevgili yurttaşlarımızı ve sayın milletvekillerini saygıyla
selamlıyorum.
13
Kasım, Mustafa Kemal Atatürk önderliğinde Kurtuluş Savaşı’na kadını erkeğiyle,
genci yaşlısıyla omuz veren, can veren Tekirdağlılar, Tekirdağ için bir gurur
günü. Hemşehrilerim verdikleri bu zorlu mücadelenin ödülünü özgürlüklerine kavuşarak,
işgal altındaki vatan toprağını, her karış toprağını kurtararak almışlardır.
Üstün bir çabayla bu güzel vatanı ve güzel ilimizi bizlere kazandıran kahraman
şehitlerimize buradan bir kez daha rahmet dilerken, gazilerimizle birlikte
hepsini saygı ve şükranla yâd ediyorum. (CHP sıralarından alkışlar) 
Hepimizin,
tüm Tekirdağlıların o koca yürekli insanlara ödenemeyecek bir minnet borcu
vardır. Peki, on altı yıldır yönetimde olan AKP iktidarı bu borcu acaba
gerçekten ödeyebilmekte midir, bu borca sahip çıkabiliyor mu? Yıllardır kapkara
akan, kanser saçan Ergene Nehri’ne baktığınızda AKP iktidarının bu borca sahip
çıkmadığını görürsünüz. Yıllardır bütün yandaşlara peşkeş çekilen, delik deşik
edilen Istrancalar’a baktığınızda bu borcun önemsenmediğini görürsünüz ya da
Tekirdağ’ın tam ortasına, yerleşim alanlarına kondurulmak istenen o termik
santrallere baktığınızda bu borcun yok sayıldığını görürsünüz. 
Sanmayın
ki Tekirdağ’ın sadece çevre sorunları var; emin olun, tarımından sanayisine,
ulaştırmadan turizmine kadar pek çok sorunla boğuşuyor Tekirdağ. Şu soruyu
sormadan edemiyor insan: Sizin Tekirdağ ile Tekirdağlılarla alıp veremediğiniz
nedir? Nasıl olur da on altı yıldır Trakya’nın can damarı olan Ergene
temizlenmez? Nasıl olur da demir yolları bakımı yapılmaz da son yılların en
büyük faciası Çorlu’da yaşanır? Nasıl olur da çiftçiler, köylüler kan ağlarken
öylece oturup seyredilebilir? Nasıl olur da binlerce ağaca kıyılır, Tekirdağ’ın
akciğerleri sökülür? Aslında ortada olan bir şey var; Tekirdağ, iktidarın
gözünde üvey evlattır. 
Değerli
milletvekilleri, sadece Tekirdağ ve Tekirdağlılar üvey evlat değil tabii ki
Türkiye’de. Her farklı düşünen, her muhalif olan, kafasını uzatıp şöyle “Ne
oluyor burada? Memleket nereye gidiyor?” diyen herkes üvey evlat muamelesi
görüyor bu ülkede. Aslında sadece üvey evlat da değil, bazıları üvey evlat
muamelesi bile göremiyor. Mesela, medeni ölüme mahkûm ediliyor insanlar bu
ülkede. Ekmekleri ellerinden alınıyor bu ülkede insanların, sırf KHK’de adı var
diye çocukları bile işe alınmıyor bu ülkede. Allah aşkına, adalet bunun
neresinde? Neresinde burada adalet? Taraf olmadığı için bertaraf edilenler var
bu ülkede. Hanginiz “Yok.” diyebilirsiniz, hanginiz çıkıp “Yok böyle şeyler,
olmuyor.” diyebilirsiniz. Size başından beri söyledik biz, “Varsa terörle bir
ilintisi adil bir şekilde yargılansın ama kurunun yanında yaş da yanmasın. Bu
süreç bir cadı avına dönüşmesin.” dedik, dinletemedik. Aldınız elinize bir
çekiç muhalif kim varsa, sizden taraf olmayan kim varsa herkesi çivi gibi
gördünüz, insanları bir medeni ölüye çevirdiniz. 
İşte,
son torba kanun bunun açık bir örneği. Ortada kesinleşmiş bir yargı kararı
olmadığı hâlde keyfekeder tasarruflarla kamudan ilişiği kesilen sağlık
personelinin artık özel sektörde de çalışmasının önüne geçiyorsunuz, ekmek
götürme hakkını elinden alıyorsunuz, evrensel hukuk kurallarını çiğniyorsunuz.
Hadi bunları geçtim, masumiyet karinesi, adil yargılanma hakkı diye bir şey
duymadınız mı Allah aşkına? Hadi bunları da önemsemiyorsunuz, kul hakkını da mı
hiçe sayıyorsunuz? Bakın, medeni ölüye çevirdiğiniz bütün insanların vebali
sizlerin üzerindedir. Siz yıllarca el ele, koyun koyuna FETÖ’yle birlikte
olacaksınız, iktidarı paylaşacaksınız, ne isterlerse vereceksiniz, “Bitsin
artık bu hasret.” diyeceksiniz ama öylece sıyrılacaksınız ama bir bankaya para
yatırdı diye, çocuğunu belli bir okula gönderdi diye, kaynağı belli olmayan
ihbar mektuplarıyla insanları medeni ölüme mahkûm edeceksiniz. Hak, hukuku
geçtim, insanlık yok bunun içinde. Bunun adı var, bunun adı zulüm. Zulümle abat
olamayacağınızı bir kez daha bu kürsüden size hatırlatıyor, Tekirdağ’ımızın
kurtuluşunu tekrar kutluyorum; tüm şehitlerimizi, gazilerimizi rahmetle,
sevgiyle, saygıyla, minnetle anıyorum. (CHP sıralarından alkışlar) 
BAŞKAN
– Teşekkürler Sayın Yüceer.
Gündem
dışı ikinci söz, Seyit Rıza’nın idam edilişinin yıl dönümü münasebetiyle söz
isteyen Antalya Milletvekili Kemal Bülbül’e aittir.
Buyurun
Sayın Bülbül. (HDP sıralarından alkışlar)
Süreniz
beş dakikadır. 
2.- Antalya Milletvekili Kemal Bülbül’ün, 15 Kasım Seyit Rıza’nın idam
edilişinin 81’inci yıl dönümüne ilişkin gündem dışı konuşması
KEMAL
BÜLBÜL (Antalya) – Sayın Başkan, değerli milletvekilleri; bu vesileyle hepinize
sevgi ve saygılar sunuyorum.
Sayın
milletvekilleri, bilindiği üzere, 25 Aralık 1935 tarihinde çıkarılan Tunceli
kanunu kapsamında Tunceli’de kızılca bir kırım yapılmış, yetmemiş ve akabinde
aslında sorun çözmek, sorunu tüm bağlamlarıyla konuşmak, sorunu tüm yönleriyle
dile getirmek, demokrasi, eşitlik, adalet bağlamında sorun çözmek isteyen Seyit
Rıza da maalesef idam edilmiştir. Bu bağlamda, Seyidisaadet Evladıkerbelâ Seyit
Rıza şahsında hak için Hakk’a yürüyen tüm erenleri sevgi ve saygıyla anıyor,
aşkı niyaz olsun diyorum.
Değerli
milletvekilleri, adı geçen mahkemede maalesef bir iddianame yoktur. Adı geçen
mahkemede çeviri yoktur, yargılananlar dil bilmediği hâlde herhangi bir çeviri
olmamıştır. Adı geçen mahkeme de tatil günü yapılmıştır. Yine, bu mahkemede
avukat yoktur ve bu mahkemenin sonuçlarıyla ilgili temyiz hakkı da maalesef
yoktur ve maalesef bütün bunlara rağmen, bunun adına “hukuk” denmiştir, bunun
adı “hukuk” diye tarihe geçirilmeye çalışılmıştır. Bu hukuk değil, haksızlık ve
bir kırımdır değerli dostlar. 
Sayın
Başkan, sayın milletvekilleri; bilindiği üzere, 23 Kasım 2011 tarihinde bahse
konu gündeme geldiğinde dönemin Başbakanı “Devlet adına özür dilemek
gerekiyorsa ve literatürde böyle bir şey varsa özür diliyorum.” diye ifade
etmişti. Bu özrün bir hukuk bağlamında olması gerektiğini, bu bağlamın tazminat
-maddi ve manevi tazminat- içermesi gerektiğini herkes biliyor aslında. Oysa bu
çalakalem, yarım ağız bir özürle geçiştirilmiştir. Seksen bir yıl önce haksız,
hukuksuz düzmece bir mahkemeyle idam edilen Seyit Rıza ve 7 arkadaşı, oğlu
Resik Hüseyin, Uşene Seydi, Aliye Mirze Sili, Hüseyin Ağa, Fındık Ağa, Hüseyine
İbrahime Kıji, bunların birçoğu Alevi yol ve erkânında yol yürütücü, seyit
soylu, dede soylu ve ocakzadedir. Buna rağmen hiçbir şey dikkate alınmamıştır.
Seyit Rıza, Şeyh Ahmet ocağından olup; Şeyh Ahmet, Tacül Arifin Ebu’l Vefa el
Kurdi’nin torunudur.
Bütün
bunlar da dikkate alınmamıştır. Seyit Rıza aslında bugün de hâlâ kanayan bir
yara olan ve üzerinde hiçbir çözüm geliştirilmeyen Kürt sorununu, Alevi
sorununu çözebilmek; bu bağlamda, demokrasi bağlamında, cumhuriyetin yeni
kurulduğu ve cumhuriyetin laik, demokratik, eşitlikçi, özgürlükçü, adaletçi,
kapsayıcı, çok kimlikli, çok kültürlü bir bağlama oturması gereken noktada,
maalesef, Seyit Rıza’nın talepleri, Dersim halkının talepleri dikkate
alınmamış; ortada bir isyan olmadığı hâlde, dönemin müddeiumumisi İhsan Sabri
Çağlayangil’in tabiriyle mağaralara doldurulup fareler gibi yakılmışlardır.
Bunun ne bugün ne de geçmişte kabul edilebilir bir yanı yoktur. Bununla ilgili
taleplerimiz söz konusudur. Bu taleplerimiz, bugün bu arşivlerin açılması,
yargılamaların yeniden yapılması, maddi ve manevi tazminatın ödenmesi, ayrıca
Seyit Rıza ve arkadaşlarının mezar yerinin belirlenmesi, şu anda Dersim
üzerinde henüz yürürlükte olan Tunceli kanununun kaldırılmasıdır sayın
milletvekilleri. Bu, Türkiye’de ufuk açacak, demokrasiye, eşitliğe, özgürlüğe,
adalete, çok kimlikliliğe, çok kültürlülüğe gidecek yolu açacak faktörlerden
birisidir. Biliyorsunuz, Seyit Rıza idama giderken onu izleyen İhsan Sabri
Çağlayangil şöyle diyor: ”Bu yaşlı adam yeri sarsarcasına yürüdü, idam
sehpasına çıktı ve on binlerce kişiye hitap ediyormuş gibi ‘Evladıkerbelâ’yız.
Bihatayız; ayıptır, günahtır.’ dedi. Kendi idamını kendi gerçekleştirdi.”
diyor. İdam etmek üzere giden bile ona saygı duymaktan imtina etmiyor, saygı
duyma realitesini reddetmiyor. Seyit Rıza, saygı duyulacak…
(Mikrofon
otomatik cihaz tarafından kapatıldı)
BAŞKAN
– Sayın Bülbül, sözlerinizi tamamlayın. 
Bir
dakika daha süre veriyorum.
KEMAL
BÜLBÜL (Devamla) – Teşekkür ediyorum. 
Seyit
Rıza, Türkiye gerçekliği içerisinde, Kürt kimliği içerisinde, Alevi kimliği
içerisinde değer verilecek, kabul edilecek, saygı duyulacak bir şahsiyettir. Bu
bağlamda, idama giderken söylediği şu kavram da çok önemlidir, diyor ki: “Ben
sizin oyunlarınızla başa çıkamadım, bu bana dert oldu, ben de sizin önünüzde
eğilmiyorum, bu da size dert olsun.” Bugün Dersim de eğilmiyor, Kürt halkı da
eğilmiyor, Alevi toplumu da eğilmiyor ama biz bu oyunlarla başa çıkmayı
öğrendik, bu oyunlarla başa çıkacağız, bu oyunları sonlandıracağız. 
Konuşmamı
bitirirken bir daha Seyit Rıza ve hak için Hakk’a yürüyen dostların, Hakk’a,
hakikate hizmet edenlerin mekânı cennet olsun; saygıyla, sevgiyle anıyorum,
aşkıniyazla anıyorum. 
Teşekkür
ediyorum. (HDP sıralarından alkışlar)
BAŞKAN
– Teşekkürler Sayın Bülbül. 
Gündem
dışı üçüncü söz, sığınma hakkı ve Suriyeliler hakkında söz isteyen Antalya
Milletvekili Atay Uslu’ya aittir. 
Buyurun
Sayın Uslu. (AK PARTİ sıralarından alkışlar) 
Süreniz
beş dakikadır. 
3.- Antalya Milletvekili Atay Uslu’nun, sığınma hakkı ve Suriyelilerle
ilgili yanlış bilinenlere ilişkin gündem dışı konuşması
ATAY
USLU (Antalya) – Sayın Başkan, değerli milletvekilleri; yüksek heyetinizi
saygıyla selamlıyorum. 
Sığınmacılarla,
geçici koruma altında yaşayan Suriyelilerle ilgili hemen her gün sosyal
medyada, televizyonlarda, gazetelerde asılsız haberler çıkmakta, maalesef bazı
siyasetçiler de yanlı ve yanlış bilgiler vermektedirler. 
Bunlar
neler diye bakacak olursak, “Suriyelilerin istediği üniversiteye girdiği”
şeklinde yanlış bilgi var. Değerli arkadaşlar, Suriyeliler istediği
üniversiteye giremiyor. Suriyelilerle ilgili bu konuda özel bir düzenleme yok.
Diğer yabancı uyruklular hangi statüye tabi ise aynı statüye tabidirler;
yabancı uyruklu öğrenci sınavında başarılı olma veya yatay geçişin şartlarını
taşıma özelliklerine sahip olanlar üniversitelere girebilirler. Tüm yabancı
öğrenciler -Türkiye'de 120 bin civarında yabancı öğrenci vardır- Türk
öğrencilerin kontenjanlarını kullanmamaktadırlar. 
“Suriyeli
öğrencilerin tamamına devlet bütçesinden karşılıksız burs veriliyor.” Bu da
tamamen yanlıştır. Belli kriterleri taşıyan yabancı öğrencilere -bunlar
Suriyeli öğrenciler de olabilir- belli sayıda yabancı öğrenciye burs
verilmektedir. Bunların içerisinde bir kısım Suriyeli öğrenci de vardır. 
“TOKİ
tarafından yapılan sosyal konutlardan Suriyelilere bedava verilecek.” Bu da
yanlış bir bilgidir. Doğrusu şudur: TOKİ’den sosyal konut alabilmenin ilk
şartı, Türkiye Cumhuriyeti vatandaşı olmaktır. Suriyeliler Türk vatandaşı
olmadıkları için TOKİ’den bedava değil, paralarıyla bile sosyal konut
alamazlar, hak sahibi olamazlar.
Diğer
bir yanlış bilgi: “Araçları için MTV ve diğer vergileri ödemiyorlar.”
Türkiye'den araç satın alsalar da Suriye'den araçlarını getirseler de
Türkiye'den öncelikle plaka almak zorundalar. Plakayı aldıktan sonra motorlu
taşıtlar vergisi dâhil, her türlü vergiyi ödemek durumundadırlar; sigortasını,
fenni muayenesini yaptırmak zorundadırlar. Özel bir muafiyet kesinlikle yoktur.
“Seçimlerde
oy kullanılacak.” Yine yerel seçimler geliyor. Geçen seçimlerde çokça
kullanıldı, çokça söylendi. Bu, kesinlikle yanlı bir bilgiydi, yanlış değil,
yanlı olarak söylendi kamuoyunu yönlendirmek amacıyla. Herkes biliyor, hepimiz
biliyoruz, seçimlerde oy kullanmanın ilk şartı, Türkiye Cumhuriyeti vatandaşı
olmaktır. Vatandaş olmayan kimse oy kullanamaz.
“Suriyelilere
maaş bağlanıyor.” Bu da yanlış ve yalan bir bilgi arkadaşlar. Şu yapılıyor:
Yardım yapılıyor. Temel yaşamsal ve insani ihtiyaçlarını karşılamak üzere
yardımlar yapılıyor. Şu anda sosyal uyum yardımları var, 2016’dan beri
uygulanıyor, aylık 120 lira gibi bir ücret Suriyelilere veriliyor. Bunun
finansı Avrupa Birliği katkısından sağlanıyor. Avrupa Birliği, Kızılay, AFAD,
Göç İdaresi, Aile ve Sosyal Politikalar Bakanlığımız bunu koordine ediyor. Ama
şartları var -herkese değil- bir: ailede mutlaka engelli, yetim, öksüz çocuk
bulunacak. 
İki:
Bu ailede çalışma çağında erkeğin olmaması gerekiyor. Bu şartları taşıyan
Suriyeliler yardım alabiliyorlar. 
Diğer
bir konu “Çok suç işliyorlar.” konusu. Bunun, istatistiklere baktığımızda,
tamamen bir şehir efsanesi olduğu anlaşılıyor çünkü Suriyelilerin 2014-2017
arasında işledikleri suç miktarı tüm Türkiye'nin yıllık ortalamasının yüzde
1,3’üdür, yaklaşık yüzde 4,5’unu Suriyeliler oluşturmasına rağmen. Ve bu
suçların önemli bir kısmı da kendi aralarında işledikleri suçlardır arkadaşlar,
kendi aralarındaki nizalardır. Dünyanın hiçbir yerinde sığınmacılar çok suç
işlemez ama böyle bir efsane vardır. Bugün Avrupa’da bu efsane yüksek sesle
ifade ediliyor. 
Diğer
bir bilgi: “3,5 milyon Suriyeliye vatandaşlık verilecek. Beş yıl kaldıktan
sonra Suriyeliler vatandaş olacak.” Yok arkadaşlar böyle bir şey çünkü
Suriyeliler Türkiye’de geçici koruma statüsüyle kalıyorlar. Beş değil, yirmi
beş yıl da kalsalar Türk vatandaşı olma şartları yok, özelliklerine sahip
değiller. Ancak tüm yabancılara tanıdığımız istisnai yolla vatandaşlık
alabilir, bu konuda vatandaşlığa başvuru hakkı kazanabilirler. Amaç ne burada?
Ekonomik, entelektüel, akademik bir potansiyelin yok olup gitmesine, başka
coğrafyalara doğru kaymasına engel olmaktır. Bugüne kadar yedi yılda 55 bin
Suriyeliye Türk vatandaşlığı verildi. 55 bin Suriyelinin içerisinde yaklaşık
olarak 10 bini Türk anne veya babadan olduğu için veya evlenme yoluyla
vatandaşlık kazandı. 55 binin içerisinde 20 binden fazla çocuk var arkadaşlar.
Babaya verildiği zaman çocuğa da veriliyor. Bu anlamda şu ana kadar vatandaş
olan Suriyelilerin sayısı yüzde 1 civarında ve kesinlikle bu söylenen bilgiler
şehir efsanesi olmaktan öte geçmiyor. 
Değerli
milletvekilleri, yanlış bilgilere dayalı ön yargılarla aslında olumsuz bir
toplum psikolojisi oluşturulmaya çalışılıyor. Bu, nefretin, ayrımcılığın,
göçmen düşmanlığının ortaya çıkmasıdır.
(Mikrofon
otomatik cihaz tarafından kapatıldı) 
ATAY
USLU (Devamla) – Bitiriyorum.
BAŞKAN
– Sayın Uslu, sözlerinizi tamamlamanız için bir dakika daha veriyorum.
Buyurun.

ATAY
USLU (Devamla) – Ayrımcılık ve nefret içeren dil, medeniyetimizden haberi
olmayanların, insanlıktan ve merhametten nasibi bulunmayanların kullandığı bir
dildir. Sığınmacı ve yabancı düşmanlığını alevlendirmeye yönelik o dili
konuşanlar, oy devşirebileceklerini zannediyorlar. Oy devşirme derdinde olanlar
bizim medeniyetimizi, bizim milletimizi anlamayanlardır, bunu idrak
edemeyenlerdir. Bize ayrımcı dil, nefret dili yakışmaz, bize sevgi dili
yakışır. Bu, medeniyetimizin en önemli özelliklerinden bir tanesidir ve sığınma
hakkı yaşam hakkıyla doğrudan bağlantılıdır, önemli bir insan hakkıdır. 
Bugüne
kadar Türkiye bu süreci başarıyla götürmüştür. Sürecin başarıyla götürülmesine
katkı sunan Hükûmetimize, milletimize, Cumhurbaşkanımıza, kamu kuruluş ve
kurumlarına, uluslararası kuruluşlara, sivil toplum kuruluşlarına, siyasal
partilere teşekkür ediyorum.
Teşekkür
ederim. (AK PARTİ sıralarından alkışlar) 
ÖMER
FETHİ GÜRER (Niğde) – 35 milyar dolar nereye gitti o zaman Sayın Vekilim.
BAŞKAN
– Teşekkürler Sayın Uslu.
Sayın
milletvekilleri, şimdi sisteme geren ilk 20 milletvekiline yerlerinden birer
dakika süreyle söz vereceğim. Bu sözlerin ardından, sayın grup başkan
vekillerinin söz taleplerini karşılayacağım. 
Sayın
Bülbül…
IV.- AÇIKLAMALAR
1.- Aydın Milletvekili Süleyman Bülbül’ün, incir üreticilerinin
mağduriyetine ve incirin TARSİM kapsamına neden alınmadığını Tarım ve Orman
Bakanından öğrenmek istediğine ilişkin açıklaması
SÜLEYMAN
BÜLBÜL (Aydın) – Sayın Başkan, değerli milletvekilleri; Aydın’da yetişen incir
bugün dünyanın dört bir yanına ihraç ediliyor ve Aydın, Türkiye'nin incir
ihtiyacının yüzde 65’ini karşılıyor. Ancak Aydınlı üreticiler zor durumda.
İncirin yoğun bir şekilde hasat edildiği dönemde yağan yağmur incir kalitesini
olumsuz etkilemektedir. Bu bakımdan, üreticilerimiz, incirin yağmur riskine
karşı tarım sigortaları kapsamına alınmasını istemektedirler. 
Ayrıca,
sadece ilimize mahsus olan dünyaca ünlü büyük bir döviz girdisi sağlayan
kurutmalık sarı lop incirin korunmaya alınması ve fındıkta olduğu gibi alan
bazlı destek kapsamına alınmasını talep etmektedirler. 
Tarım
ve Orman Bakanı Sayın Bekir Pakdemirli’ye sormak istiyorum:
1)
İncir üreticimiz TARSİM kapsamına neden alınmadı?
2)
Çiftçilerin bu talepleri neden görmezden geliniyor?
Teşekkür
ederim.
BAŞKAN
– Sayın Gürer…
2.- Niğde Milletvekili Ömer Fethi Gürer’in, pancar çiftçisinin yaşadığı
sorunlara ilişkin açıklaması
ÖMER
FETHİ GÜRER (Niğde) – Teşekkürler Sayın Başkan.
14
şeker fabrikasının satışı gerçekleşmişti. Burada çiftçilere ve işçilere verilen
sözler vardı, mağdur edilmeyecekleri belirtiliyordu. Önce işçiler işinden oldu,
şimdi de çiftçiler pancar hasadı yaptıktan sonra fabrikalara gittiklerinde
sorunlarla karşılaşıyorlar. Kimi fabrikalarda çiftçilerin pancarları alınmıyor.
Bu nedenle, kış koşulları da oluştuğu için ürettikleri üründen gerekli getiriyi
sağlayamadıkları gibi çiftçiye yaratılan sorunlarla da önümüzdeki yıl pancar
ekimi engellenme düşüncesiyle hareketler geliştiriliyor. Bu bağlamda, iktidarın
konuya eğilmesini temenni ediyorum. Çünkü pancar çiftçisi yaşadığı koşullardan
dolayı bizleri de arayarak büyük mağduriyet içinde olduklarını belirtiyorlar. 
Şeker
fabrikaları bir yerde “özelleştirme” adı altında kapanacağı iddiasındaydık,
bunun gerçekleşme boyutuna geldiğini belirtiyor, iktidarı bu konuda uyarıyorum.

Teşekkür
ederim. 
BAŞKAN
– Sayın Tarhan…
3.- Kocaeli Milletvekili Tahsin Tarhan’ın, silahlı saldırı sonucu
hayatını kaybeden LASTİK-İŞ Sendikası Genel Başkanı Abdullah Karacan’a ve
İstanbul Havalimanı inşaatında hayatını kaybeden hemşehrisi Seyithan Kaya’ya
Allah’tan rahmet dilediğine ilişkin açıklaması 
TAHSİN
TARHAN (Kocaeli) – Teşekkür ederim Sayın Başkan. 
Bugün
silahlı saldırı sonucu hayatını kaybeden LASTİK-İŞ Genel Başkanı Abdullah
Karacan’a Allah’tan rahmet, ailesine başsağlığı dilerim. 
Ayrıca,
İstanbul Havalimanı inşaatında çalışan Kocaeli Darıcalı hemşehrim Seyithan Kaya
15 metre yükseklikten düşerek hayatını kaybetmiştir. Büyük bir görkemle açılan
İstanbul Havalimanı’nda olumsuzluklar hâlen devam etmekte ve bedeli canlarla
ödenmektedir. Hemşehrim Seyithan Kaya’ya Allah’tan rahmet, ailesine başsağlığı
diliyorum. Bu olayın takipçisi olacağımızı da bildiriyorum. 
BAŞKAN
– Sayın Akın…
4.- Balıkesir Milletvekili Ahmet Akın’ın, zeytin üreticisinin
mağduriyetine ve ülkemize 50 bin ton zeytinyağının kaçak olarak girmesine nasıl
izin verildiğini öğrenmek istediğine ilişkin açıklaması
AHMET
AKIN (Balıkesir) – Sayın Başkan, teşekkürler. 
Bu
yıl yağlık zeytin miktarında geçen yıla göre yüzde 35 düşüş var. Bu da
zeytinyağı üretiminin geçen yıla göre yüzde 27 azalmasına neden oldu. Üretim
maliyetleri tam yüzde 50’nin üzerinde artarken ürün fiyatı artmıyor. Üreticimiz
de zararda, devletten doğal olarak destek bekliyor. Devlet desteği 80 kuruş ama
çok yetersiz, en az 1,5 lira olmalı ve bunu defalarca dile getirdik. Rafine
yağın fiyatı şu anda 8, sızma yağ 14 lira düzeyinde. Fiyatlar üç yıl öncesinin
de gerisine inmiş durumda. Tüccar yağ almıyor, Marmarabirlik alımı durdurdu,
TARİŞ de işçi çıkartıyor. Bütün bunlar yetmezmiş gibi bir de Afrin’den 50 bin
ton zeytinyağı kaçak yollarla ülkemize giriyor. Allah aşkına bu iktidarın
zeytin üreticisinden istediği nedir? Batırmak istiyorsa batırma noktasına
getirdi. Bunun önlemini derhâl alması gerekiyor. 
(Mikrofon
otomatik cihaz tarafından kapatıldı) 
AHMET
AKIN (Balıkesir) – Gümrüğümüz, sınır güvenliğimiz 50 bin ton zeytinyağının
kaçak olarak girmesine nasıl izin veriyor? Balıkesir’deki üreticimizin
feryadını duyun. 
BAŞKAN
– Sayın Ceylan…
5.- Çanakkale Milletvekili Özgür Ceylan’ın, uygulanan tarım
politikalarıyla üretici toplumdan uzaklaşıldığına ve Türk tarımının desteklenip
desteklenmeyeceğini öğrenmek istediğine ilişkin açıklaması 
ÖZGÜR
CEYLAN (Çanakkale) – Teşekkür ediyorum Sayın Başkan. 
Türkiye,
uygulamadaki tarım politikalarının etkisiyle hızlı bir şekilde üretici
toplumdan uzaklaşıyor. 2002 yılından bugüne nüfusumuz yaklaşık 17 milyon artmış
ancak tarım sektörünün millî gelir, istihdam ve ihracata katkısı ise
azalmıştır. 2002 yılında 16,5 milyon hektar olan mera alanları günümüzde 14,5
milyon hektara kadar düşmüş durumda. Unutulmamalıdır ki mera yoksa ot, ot yoksa
et ve süt yoktur. Nüfusumuzdaki artışa bağlı artan gıda ihtiyacını ithalatla
karşılama eğiliminde olan bu iktidar, ülkenin tarımla uğraşan kesimlerinin
sorunlarını çözmekten uzaktır. Saman ithalatıyla başlayan yolculuğumuz 2009’da
et, 2010’da ise canlı hayvan ithalatıyla sürdü. 6,5 milyon büyük, küçükbaş
canlı hayvan ve 270 bin ton hazır et alıp 7 milyar dolar ödeme yapılmıştır. 
Yabancı
ülkelerin çiftçilerini değil Türk tarımını desteklemeyi düşünüyor musunuz?
BAŞKAN
– Sayın Şimşek…
6.- Mersin Milletvekili Baki Şimşek’in, Şırnak’ta şehit edilen
hemşehrisi Piyade Uzman Çavuş Ömer Doğan’a Allah’tan rahmet dilediğine ilişkin
açıklaması 
BAKİ
ŞİMŞEK (Mersin) – Teşekkür ediyorum Sayın Başkan.
Tunceli
Nazımiye’de donan, Şemdinli Süngütepe’de yanan, dün de Şırnak’ta PKK’lı
şerefsizler tarafından şehit edilen Uzman Çavuş Ömer Doğan’ı “Şehitler ölmez
vatan bölünmez.” diyerek defnettik. 
Ömer
Doğan Mersin Erdemli ilçesi Esenpınar köyünde ikamet etmekteydi. 21 yaşındaydı.
Ailenin tek erkek evladıydı. İl müftüsünün cenaze namazı sırasında verdiği
bilgiye göre bir hafta önce izne gelmiş, anne ve babasını mezarlığa götürmüş
“Ben şehit olursam beni buraya defnedin.” demiştir. Dün de şehidin vasiyeti
üzerine Erdemli Esenpınar’da kendisinin gösterdiği yere şehidimizi defnettik.
Annesi Halime Doğan oğlunun tabutunun yanına gelerek “Ağlamayacağım, düşman
sevindirmeyeceğim. Yavrum vatan için şehit oldu. Bayrak dalgalansın göklerde,
ben ağlamayacağım, ona dua edeceğim. Kanını yerde koymasınlar. Vatan sağ olsun.
Yavrum şehit olmak istiyordu zaten.” diye konuştu.
Şehidimize
Allah’tan rahmet diliyorum.
BAŞKAN
– Sayın Şeker…
7.- Kocaeli Milletvekili İlyas Şeker’in, Hükûmetin “İnsanı yaşat ki
devlet yaşasın.” anlayışından hareketle olabilecek depremlerde zarar görmemek
adına binaları dayanıklı hâle getirdiğine ilişkin açıklaması 
İLYAS
ŞEKER (Kocaeli) – Teşekkür ediyorum Sayın Başkan.
17
Ağustos 1999 Marmara depreminden seksen yedi gün sonra 12 Kasımda Düzce
depremini yaşadık. Deprem ülkesinde yaşamamıza rağmen depremin nasıl sonuçlar
doğurduğunu 1999’da yaşadık, gördük, öğrendik. Depreme dayanıklı olmayan
binaların on binlerce insana nasıl mezar olduğuna şahit olduk. 1999 Marmara
depreminde 1 kişi depremden, diğerlerinin ise sağlıksız yapıların yıkılmasıyla
öldüğünü bilim adamları söylemekte. Geçmişte sağlıksız yapılan yapıların,
görevini yapmayan resmî kurumların, sorumsuz mimar ve mühendislerin, kontrolsüz
ve plansız yapılaşmaya göz yuman siyasilerin, ucuz ve daha fazla daire sahibi
olma arzusuyla kaçak yapı yapanların sorumlu olduğunu düşünüyorum. “İnsanı yaşat
ki devlet yaşasın.” anlayışıyla hareket eden devletimiz, Hükûmetimiz,
vatandaşın gelecekte yaşanacak depremlerde burnunun bile kanamaması için
sağlıksız binaların depreme dayanıklı hâle getirilmesinde bütün imkânlarını
seferber etmektedir.
BAŞKAN
– Sayın Özkan…
8.- Mersin Milletvekili Hacı Özkan’ın, milletin yüklediği sorumluluğun
farkında olarak büyük ve güçlü Türkiye’yi çocuklara emanet etmek için
çalıştıklarına ilişkin açıklaması 
HACI
ÖZKAN (Mersin) – Teşekkürler Sayın Başkan.
Büyük
ekonomisi, yetişmiş insan gücü, gelişen teknolojisi, dürüst dış politikasıyla,
tarihî ve kültürel etki alanıyla Türkiye bir cazibe merkezidir. Türkiye, sadece
içinde 81 milyonu aşkın insanın yaşadığı, 780 bin kilometrekarelik bir
coğrafyadan öte bir anlam taşıyor. Türkiye Cumhuriyeti devletinin büyüklüğünün
isnat ettiği dürüst, sözüne sadık ve güvenilir devlet olmasının yanında,
siyasi, tarihî, askerî, kültürel, sosyolojik, coğrafi, diplomatik, uluslararası
ilişkiler bakımından önemi haiz, kısacası maddi ve manevi birçok sebep ihtiva
eden bir değer taşımaktadır. Kadim değerlerimizle çatışmadan, sahiplenerek,
aziz milletimizin omuzlarımıza yüklediği sorumluluğun farkında olarak büyük ve
güçlü Türkiye’yi çocuklarımıza emanet bırakmak için çalışıyoruz. Cennet
vatanımızı bizlere emanet eden ecdadımızı hayırla yâd ediyor; aziz
şehitlerimizi rahmet, gazilerimizi şükranla anıyor, Genel Kurulu saygıyla
selamlıyorum.
BAŞKAN
– Sayın Önal…
9.- Kırıkkale Milletvekili Ahmet Önal’ın, KİT’lere bağlı fabrikalarda
çalışan emekçilere haklarının verilip verilmeyeceğini, MKE’de taşeron olarak
çalışan işçilerin kadroya alınıp alınmayacağını ve MKE’nin özelleştirilip
özelleştirilmeyeceğini öğrenmek istediğine ilişkin açıklaması 
AHMET
ÖNAL (Kırıkkale) – Sayın Başkan, değerli milletvekilleri; Kırıkkale’mizin can
damarı olan Makina ve Kimya Endüstrisi Kurumuna bağlı fabrikalar maalesef eski
günlerini aratıyor. Kadrolu işçiler düşük maaşlarından, ağır işçilik tazminatı
alamamaktan; taşeron işçiler ise hâlen kadroya geçirilmemiş olmalarından şikâyetçiler.
2019 yılı bütçesinde KİT’lere bağlı fabrikalarda çalışan emekçi kardeşlerimize
hak ettikleri zam ve tazminatları verecek misiniz? Ayrıca, söz verdiğiniz hâlde
kadroya almadığınız, Makina ve Kimya Endüstrisi Kurumunda taşeron olarak
çalışan işçi kardeşlerimize verdiğiniz kadro sözünden vaz mı geçtiniz?
Geçen
hafta Millî Savunma Bakanımız Sayın Hulusi Akar ve beraberindeki kalabalık bir
grup MKE fabrikalarını ziyaret etti. Bu ziyaret Kırıkkale kamuoyunda Makina ve
Kimya fabrikalarının özelleştirilmesi için bir hazırlık olarak değerlendirildi.
Sayın Bakan, MKE’yi özelleştiriyor musunuz? Kırıkkale halkı büyük bir kaygıyla
bu soruların cevabını bekliyor.
Saygılarımla.
BAŞKAN
– Sayın Arslan…
10.- Denizli Milletvekili Kazım Arslan’ın, Atatürk düşmanı Kadir Mısıroğlu’nu
ziyaret eden Diyanet İşleri Başkanı Ali Erbaş’la ilgili işlem yapılıp
yapılmayacağını, ziyaretten Cumhurbaşkanlığı makamının bilgisinin olup
olmadığını, sessiz kalınmasının sebebini ve Ali Erbaş’ın bu ziyareti resmî
üniformayla yapmasının özel bir anlam taşıyıp taşımadığını Cumhurbaşkanı
Yardımcısından öğrenmek istediğine ilişkin açıklaması 
KAZIM
ARSLAN (Denizli) – Cumhurbaşkanı Yardımcısına soruyorum: Hâlen Diyanet İşleri
Başkanlığını yapan Profesör Ali Erbaş’ın Atatürk’ün ölüm yıl dönümünde Anıtkabir’e
gelmeyip “Keşke Yunan galip gelseydi.” diyen, “10 Kasımda kenefe gidin.” diye
söyleyen ve Ata’mıza ve cumhuriyete ihanet eden, Atatürk düşmanı olan Kadir
Mısıroğlu’na geçmiş olsun ziyaretinde bulunan Diyanet İşleri Başkanı Ali
Erbaş’ı görevden almayı düşünüyor musunuz? Atatürk’ün kurduğu Diyanet İşleri
Başkanlığını yapan, İslam dinimizin ortak değerini temsil eden, devletimizden
maaş alan bu zatla ilgili bir işlem yapacak mısınız? Diyanet İşleri Başkanının,
ülkemizi ve dinimizi temsil etmesi nedeniyle, cumhuriyet ve Atatürk düşmanı
olan fesli Kadir’i resmî üniformasıyla ziyaret etmesinin özel bir anlamı var
mıdır? Bu ziyaretten Cumhurbaşkanlığı makamının bilgisi var mıdır? Yok ise bu
ziyaretle ilgili olarak sessiz kalmanızın sebebi nedir?
Teşekkür
ederim.
BAŞKAN
– Sayın Tutdere…
11.- Adıyaman Milletvekili Abdurrahman Tutdere’nin, tarımsal sulamada
kullanılan elektrik tüketim bedelinin desteklenmesine ilişkin tebliğde kapsam
dışı bırakılan Adıyaman’ın bu destekten faydalanması için bir çalışmanın olup
olmadığını öğrenmek istediğine ilişkin açıklaması 
ABDURRAHMAN
TUTDERE (Adıyaman) – Teşekkür ediyorum. 
Tarım
ve Orman Bakanlığınca, 17 Kasım 2018 tarihinde, bazı illerde tarımsal sulamada
kullanılan elektrik tüketim bedelinin desteklenmesine ilişkin tebliğ
yayınlanmıştır. Bu tebliğde GAP projesi kapsamındaki bütün iller belirtilmiş
ancak Adıyaman kapsam dışı bırakılmıştır.
Buradan
ilgili Bakanlığa sormak istiyorum: Elektrik kayıp kaçak oranı en az olan
illerin başında gelen Adıyaman’ımızın kapsam dışı bırakılmasının sebebi nedir?
Tarım kenti olan Adıyaman’ın bu destekten faydalanması için bir projeniz, bir
çalışmanız var mıdır? Sulama projeleri bitirilmeyen, çiftçisi mağdur edilen,
toprakları suyla buluşturulmayan Adıyaman’ımızın daha ne kadar mağduriyetine
sebebiyet vereceksiniz? Bu ayrımcılık neden?
Teşekkür
ediyorum.
BAŞKAN
– Sayın Yaşar…
12.- İstanbul Milletvekili Serap Yaşar’ın, Amerika’daki son ara
seçimlerde Temsilciler Meclisine giren Müslüman Rashida Tlaib ve Ilhan Omar’ı
kutladığına ilişkin açıklaması 
SERAP
YAŞAR (İstanbul) – Teşekkürler Sayın Başkan.
Amerika’daki
son ara seçimlerde Demokrat Partiden, biri başörtülü olmak üzere “Ilhan Omar”
ve “Rashida Tlaib” isimli 2 Müslüman milletvekili Temsilciler Meclisine
girmiştir. Öncelikle hemcinslerimi kutluyorum.
Türkiye'de
kendisini Amerikan Demokrat Parti ideolojisine yakın gören bazı partilerin hâlâ
tek tipçilikten vazgeçemediklerini üzülerek görüyorum. Ne mutlu bize ki,
ülkemizde kadınlara karşı bir ayrımcılık olarak sürdürülen bu sorun, bizim
liderimiz Sayın Recep Tayyip Erdoğan önderliğinde ortadan kalkmıştır.
Bu
vesileyle, şahsım ve ülkemiz kadınları adına Sayın Cumhurbaşkanımıza ve her
zaman desteğini kadınlardan yana kullanan Saygıdeğer Emine Erdoğan
Hanımefendi’ye en kalbî şükranlarımı sunuyorum.
BAŞKAN
– Sayın Bulut…
13.- Adana Milletvekili Burhanettin Bulut’un, AK PARTİ’yi sorumluluktan
kaçmak yerine tarım girdilerinin yüksek maliyetini düşürmeye, emeğinin
karşılığını alamayan çiftçiyi desteklemeye çağırdığına ilişkin açıklaması 
BURHANETTİN
BULUT (Adana) – Sayın Başkan, değerli milletvekilleri; AK PARTİ on altı yıldır
bu ülkeyi kendisi yönetmiyor gibi, ekonomik, siyasi her krizde kendisine
mutlaka bir günah keçisi buluyor. Sağlık sistemindeki çarpıklığın sorumlusu
doktorlar, doların yükselmesi dış güçlerin oyunu, pahalılığın nedeni “fırsatçı”
dediği esnaf, ekmek zammının tek suçlusu fırıncılar, et fiyatlarındaki
yükselmenin nedeni et yiyen vatandaşlar dediği gibi, geçtiğimiz günlerde Sayın
Bakan Albayrak bir açıklama yaptı. Vatandaşın fahiş fiyatlarla sebze ve meyve
yemesinin nedeni, pazardaki ve marketti zammın sebebi olarak komisyoncuları
buldu. Bununla da kalmayıp hal yasası çıkartıp komisyonculuğu bitireceklerini
söyledi. 
Buradan,
sürekli düşman üreterek sorumluluktan kaçmak yerine kendisini tarım
girdilerinin yüksek maliyetini düşürmeye, emeğinin karşılığını alamayan
çiftçiyi desteklemeye çağırıyorum ve soruyorum: Dev marketlerin kartelini
yıkmaya yönelik bir çalışmanız var mı? İthal edilen tarımsal ürünlerde…
(Mikrofon
otomatik cihaz tarafından kapatıldı) 
BURHANETTİN
BULUT (Adana) – …yerli ve millî üretim yapan çiftçilerimize destek vermeyi
düşünüyor musunuz?
BAŞKAN
– Sayın Karaca…
14.- Denizli Milletvekili Gülizar Biçer Karaca’nın, Türkiye
Cumhuriyeti’nin uluslararası alanda itibarının yerle bir olduğu bir dönemin
yaşandığına ve Lozan Antlaşması ihlal edilirken AKP Genel Başkanı ve onun
temsilcilerinin nasıl sessiz kalabildiğini öğrenmek istediğine ilişkin
açıklaması 
GÜLİZAR
BİÇER KARACA (Denizli) – Teşekkür ederim Sayın Başkan. 
Ne
yazık ki Türkiye Cumhuriyeti’nin itibarının uluslararası alanda yerle bir
olduğu bir dönemi yaşıyoruz. Yunanistan’ın Sakız Adası’nda 30-31 Ekim 2018’de
top, ağır piyade silahları ve uçaksavar makineli tüfeklerle atışlar yaptığına
ilişkin haberler ayyuka çıkmıştır. Sakız Adası 13-14 Şubat 1914 tarihli 6 büyük
devlet kararı ve 24 Temmuz 1923’te Lozan Anlaşması’nın 12’nci maddesine göre
gayriaskerî statüdedir ve Türkiye'nin bir kazanımıdır. Nasıl oluyor ki Türkiye
Cumhuriyeti teminatı olan Lozan Anlaşması ihlal edilirken AKP Genel Başkanı ve
onun temsilcileri sessiz kalabiliyor? 
Bugün,
İstanbul’u işgale gelenlere karşı Mustafa Kemal Atatürk’ün “Geldikleri gibi
giderler.” dediği onurlu duruşun yüzüncü yıl dönümüdür. Sizler sessiz kalsanız
da Ege adalarındaki işgale ve Türkiye Cumhuriyeti’nin tapusu Lozan’ın yok
sayılmasına sessiz kalmayacağız ve biz de diyeceğiz ki: Geldikleri gibi
gideceklerdir. 
BAŞKAN
– Sayın Hancıoğlu…
15.- Samsun Milletvekili Neslihan Hancıoğlu’nun, yaşanan krizin
fırsatçılığa çevrilmesine göz yumulduğuna ilişkin açıklaması 
NESLİHAN
HANCIOĞLU (Samsun) – Sayın Başkan, teşekkür ederim. 
İnsanların
alın terinin karşılığına göz dikmek, emeklerin karşılığını gasbetmek çok büyük
haksızlıktır. Bunlara göz yumulmasına sessiz kalmak ise mümkün değildir. Kimileri
kriz yokmuş gibi davranmaya çalışsalar da her gün yeni iflas, konkordato, toplu
işten çıkarma olayları yaşanıyor. Ama daha acısı, krizi fırsatçılığa çevirmeye
göz yumuluyor. 
Makro
ve uyum marketlerinde çalışırken işsiz kalanlar bunun en somut örneğidir.
Marketler zinciri Makronun iflas aşamasında başka bir firmaya devredilmesi
sırasında Samsun’umuzda 285, ülke genelindeyse sayıları binlerle ifade edilen
işçinin kıdem tazminatları katakulliyle, sahtekârlıkla gasbedildi. Bu
işçilerimizin kimsenin ekmeğinde, kazancında gözü yok, haklarını istiyorlar.
İktidar bu emek hırsızlığına engel olmak zorunda. Olmuyorsa bu suçun ortağıdır.
Teşekkür
ederim.
BAŞKAN
– Sayın Gökçel…
16.- Mersin Milletvekili Cengiz Gökçel’in, şehit edilen Piyade Uzman
Çavuş Ömer Doğan’a Allah’tan rahmet dilediğine ve narenciye çiftçisinin
mağduriyetine ilişkin açıklaması 
CENGİZ
GÖKÇEL (Mersin) – Erdemli’de dün defnettiğimiz şehidimiz Ömer Doğan’ı rahmetle
anıyorum.
Mersin
ve Çukurova ülkemizin narenciye ihracatının yüzde 81’ini gerçekleştirmektedir.
Narenciyenin önemini fark eden önceki hükûmetler ihracata ton başına 125 dolar
destek veriyordu. 2017-2018 sezonunda Hükûmet bunu 50 liraya düşürdü. Çiftçi
kazanamıyor. Limon üreticisi zorda. Alıcı gelmiyor. Mandalina ve portakalın
tarla fiyatı 60 kuruş olmuş. Çiftçi kredisini ödeyemiyor, elektriğini, suyunu
ödeyemeyecek. Çiftçiyi küstürdünüz, ihracatı öldürdünüz. İhracat teşvikleri
eski seviyesine gelmeden, hasat döneminde ithalat sınırlaması getirilmeden
çiftçinin yüzünün gülmesi mümkün değil. 
Anlamadığınız
konu şu: Üretimi ve ihracatı desteklemezseniz çiftçi limonunu söküp bahçesine
apartman diker. Oradan gelen kirayla da geçinip rahatıma bakarım der ve
üretimden kopar. AK PARTİ’nin yaptığı bu, çiftçi topraktan kopsun, uluslararası
baronlar köşe olsun.
BAŞKAN
– Sayın Arık…
17.- Kayseri Milletvekili Çetin Arık’ın, Diyanet İşleri Başkanı Ali
Erbaş’ın sözde tarihçi Kadir Mısıroğlu’nu ziyaretine açıklık getirmesini aksi
hâlde görevinden istifa etmesi gerektiğine ilişkin açıklaması 
ÇETİN
ARIK (Kayseri) – Teşekkür ederim Sayın Başkan.
Diyanet
İşleri Başkanı Profesör Doktor Ali Erbaş’ın “Keşke Yunan kazansaydı.” diyen
sözde tarihçiyi ziyaretine açıklık getirmesi gerekiyor. Bu ziyaretin en
mantıklı açıklaması da “Her 10 Kasımda ‘Kenefe gidin.” diyordu, ben de kenefe
gittim.” demesi olur. Aksi hâlde Atatürk’ün kurduğu Diyanet İşleri Başkanlığı
görevinden derhâl istifa etmelidir. 
Kayseri’de
de Erciyes Üniversitesi Mimarlık Fakültesi Dekan Vekili Profesör Doktor Veysel
Aslantaş gibi nankörler Atatürk’ün 80’inci ölüm yıl dönümünde kin ve nefret
dolu söylemlerde bulunmuşlardır.
Ey
Aslantaş, ey Mısıroğlu, siz ve size destek olanlar; şunu bilin ki bugün onurlu
bir yurttaş olarak soy isminizle bu topraklarda yaşıyorsanız bunu Gazi Mustafa
Kemal Atatürk’e borçlusunuz.
Teşekkür
ederim. 
BAŞKAN
– Sayın Barut…
18.- Adana Milletvekili Ayhan Barut’un, Diyanet İşleri Başkanı Ali
Erbaş’ın Atatürk düşmanı Kadir Mısıroğlu’nu niye ziyaret ettiğini, Diyanet
İşleri Başkanlığının cuma hutbesinde neden Atatürk’ten söz edilmediğini
öğrenmek istediğine ve Ali Erbaş’ı istifaya davet ettiğine ilişkin açıklaması 
AYHAN
BARUT (Adana) – Sayın Başkan, Cumhurbaşkanı Yardımcısı Sayın Oktay’a soruyorum:
Diyanet İşleri Başkanı olan şahıs 9 Kasımda, Kurtuluş Savaşı için “Keşke Yunan
galip gelseydi.” diyen, fesli olarak bildiğimiz Kadir Mısıroğlu’nu ziyaret
etti. Bu zat aynı zamanda İstiklal Marşı’nı yazan değerli şairimiz Mehmet Akif
Ersoy’a ağır hakaretler eşliğinde içindeki Atatürk düşmanlığını göstermişti. 
Herkesin
dinimizi daha iyi öğrenmesi ve dinimizin hain amaçlar için suistimal edilmemesi
amacıyla bizzat Büyük Önderimiz Mustafa Kemal Atatürk tarafından kurulan
Diyanet İşleri Başkanlığının başında bulunan bu kişi tarafımızca amacı bilinen
bu ziyareti niye yapmıştır? Tüm dünyada ve yurdumuzda Atatürk’ün anıldığı bir
tarihte resmî kıyafetle yapılan bu ziyaretin izahı basit bir hasta ziyareti
olarak açıklanabilir mi? Kuruluş emri Ulu Önder Atatürk’ün verdiği Diyanet
İşleri Başkanlığı cuma hutbesinde Atatürk’ten neden söz etmemiştir? 
Diyanet
İşleri Başkanı olan bu şahıs vicdanları yaralayan bu hareketin ardından
görevinden istifa etmeyi düşünüyor mu? İstifaya davet ediyoruz. 
BAŞKAN
– Sayın Kara…
19.- Konya Milletvekili Esin Kara’nın, ahlak yapısını bozan veya bölücü
terör örgütlerinin propagandasını yapan yayınların denetimlerinin artırılması
gerektiğine ilişkin açıklaması 
ESİN
KARA (Konya) – Sayın Başkan, sayın milletvekilleri; internetin ve sosyal
medyanın çocuklarımız ve gençlerimiz üzerindeki etkisi her gün artmaktadır.
“İnternet fenomeni” adı altında ya da sosyal medyada denetimsiz olarak yapılan,
çocuklarımızın ve gençlerimizin cinsel istismarına yönelik bu tür yayınların
denetiminde eksiklikler bulunmaktadır. 
Türk
milletinin ahlak yapısını bozmaya yönelik veya bölücü terör örgütlerinin
propagandasını yapan yayınların denetimlerinin acilen artırılması
gerekmektedir, buradan yetkililere sesleniyorum. 
BAŞKAN
– Sayın Hürriyet…
20.- Kocaeli Milletvekili Fatma Kaplan Hürriyet’in, “4 Aralık 2017
tarihinde çalışıyor olma” koşulu nedeniyle mağdur olan taşeron işçilere ilişkin
açıklaması 
FATMA
KAPLAN HÜRRİYET (Kocaeli) – Teşekkür ediyorum Sayın Başkan. 
“4
Aralık koşumuna takılan joker” olarak adlandırılan taşeron işçiler adalet
bekliyorlar. 696 sayılı KHK’nin getirdiği 4 Aralık 2017’de çalışıyor olma
koşulu nedeniyle, yıllarca çalışmış ama işten çıkarılmış ya da ihalesi sona
ermiş taşeron işçiler kadro alamadı. 
Benzer
şekilde, izinli işçilerin yerine geçici olarak çalıştırılan “joker” olarak
adlandırılan taşeron işçilerin önemli bir kısmı da kadro hakkından yoksun
bırakıldı. 3 Aralıkta girişi yapılıp “4 Aralıkta çalıştı.” diye üç beş günlük
çalışması olanlar kadro alırken sırf 4 Aralıkta işe çağrılmadıkları için beş on
yıl bile çalışması olanlar kadro alamadı. 
4
Aralıkta işe çağrılıp çağrılmamak bu insanların elinde değilken kadro hakkından
yoksun bırakılmaları büyük adaletsizliktir. Oysa, önceki Çalışma Bakanı Jülide
Hanım binlerce insanın gözüne baka baka “Koşulsuz kadro vereceğiz.” sözü
vermişti ama seçim bitti, sözler yine unutuldu. Bu sözleri ne zaman
tutacaksınız diye buradan hatırlatmak istiyorum.
Teşekkür
ederim.
BAŞKAN
– Sayın Taytak…
21.- Afyonkarahisar Milletvekili Mehmet Taytak’ın, Hakkâri ve Şırnak’ta
şehit olan 9 askere Allah’tan rahmet dilediğine, terörün insanlık suçu olduğuna
ve buna karşı devlet, millet olarak tek yürek olunacağına ilişkin açıklaması 
MEHMET
TAYTAK (Afyonkarahisar) – Teşekkürler Sayın Başkanım. 
Geçtiğimiz
hafta sonu kalleşçe, adice, haince yapılan terör saldırıları yüreğimizi
dağlamıştır. Kanla beslenen, hiç doymayan kalleşlik, hayatlara pusu kurmuş,
Mehmetçiğimizi şehit etmiştir. Hakkâri’nin Şemdinli ilçesi ve Şırnak Küpeli
Dağı bölgesinde 9 askerimiz şehit olmuş, 26 askerimiz yaralanmıştır.
Şehitlerimize Allah’tan rahmet, acılı ailelerine başsağlığı, yaralı
askerlerimize acil şifalar diliyorum, yüce Türk milletinin başı sağ olsun. 
Bölücü
terör örgütünün kahpe ve kalleş saldırıları tüm barbarlığıyla, tüm vahşiliğiyle
devam etmektedir. Dökülen şehit kanlarının nerede duracağı, açılan kin ve
nefret kuyularının ne zaman kapanacağı belirsizdir. Teröristler ile iş
birlikçileri bir an önce ele geçirilmeli ve muhtemel yeni terör saldırılarını
önlemek için gerekli tedbirler devlet tarafından acilen alınmalıdır. Terör
insanlık suçudur. Mesele kişilerin değil, insanlığın meselesidir. Bu
kahpeliklere karşı devlet ve millet olarak tek ses, tek yürek ve tek millet
olacağız.
Gazi
Meclisi ve Genel Kurulu saygıyla selamlıyorum.
BAŞKAN
– Sayın Yaşar…
22.- Samsun Milletvekili Bedri Yaşar’ın, Hakkâri’de şehit olan askerlere
Allah’tan rahmet dilediğine ve çeltik üreticilerinin mağduriyetine ilişkin
açıklaması 
BEDRİ
YAŞAR (Samsun) – Teşekkür ederim Sayın Başkanım.
Ben
de Hakkâri şehitlerimize rahmet diliyorum, ailelerine de başsağlığı diliyorum.
Aracılığınızla
Tarım Bakanına sormak istiyorum: Türkiye'de çeltik üretiminin yüzde 70-yüzde
80’i Samsun bölgemizin Bafra ve Terme ilçelerinde üretiliyor. KİT Komisyonunda
TMO’nun Değerli Genel Müdürü ve Tarım Bakanlığının yetkilileri gayet cesurane
“Fiyatları 3.300 liradan açtık, isteyen istediği kadar ürünü teslim edebilir.”
diyordu ama dün Bafra’da çiftçilerimizle yaptığımız görüşmede sadece borçları
oranında kooperatiflerin alım yaptığını ve ürünlerinin depolarda olduğunu ifade
ettiler. 
Ben
buradan tekrar etmek istiyorum: Fındıkta oynadığınız oyunu bari çeltikte
oynamayın. Artık üreticilerimiz sırayla cenaze namazı kılmaya başladılar;
fındıkçılar fındıkla ilgili cenaze namazı kılıyorlar, biz onları hiç olmazsa
çeltik konusunda, bugün marketlerde…
(Mikrofon
otomatik cihaz tarafından kapatıldı) 
BAŞKAN
- Sayın Gergerlioğlu…
23.- Kocaeli Milletvekili Ömer Faruk Gergerlioğlu’nun, işçi ölümlerinin
ve iş cinayetlerinin devam ettiğine ilişkin açıklaması 
ÖMER
FARUK GERGERLİOĞLU (Kocaeli) – İşçi ölümleri, iş cinayetleri devam ediyor.
Geçtiğimiz günlerde Kocaeli Darıcalı bir kardeşimiz havalimanı inşaatında vefat
etti, on beş metreden düştü. Fotoğrafı da burada, bakın. İş cinayetlerine
yeterli önlem alınmamasından, tamamen, denetimlerin yapılmamasından dolayı
Seyithan Kaya -32 yaşında, 4 çocuk babası bir kardeşimiz- İstanbul Havalimanı
inşaatındaki 39’uncu iş cinayeti olarak kayıtlara geçti. Yeterli güvenlik
önlemleri alınsaydı bu insan bugün yaşıyor olacaktı. Biz bu konuları Meclis
İnsan Hakları Komisyonunda dile getirip bir alt komisyon kurulmasını dile
getirdiğimizde AK PARTİ’li Başkanımız bu konuyu son derece hafife alarak
önemsemedi ve alt komisyon kurulmasını engelledi üyelerle beraber. Ama
Avrupa’da 1’inciliğimiz değişmiyor, dünyada 2’nci sıradayız. İşte, vatan
evlatları böyle çok basit nedenlerle -denetimsiz bir şekilde- hayatlarını
kaybediyorlar.
BAŞKAN
– Şimdi, grup başkan vekillerinin söz taleplerini karşılayacağım.
Sayın
Türkkan, buyurun.
24.- Kocaeli Milletvekili Lütfü Türkkan’ın, 12 Kasım Düzce depreminin
19’uncu yıl dönümüne, Hakkâri Şemdinli’de şehit olan 7 Mehmetçik’e Allah’tan
rahmet dilediğine ve Tunceli’de donarak, Hakkâri’de yanarak şehit olmanın kader
olmaması gerektiğine, 13 Kasım Tekirdağ’ın düşman işgalinden kurtuluşunun
96’ncı yıl dönümüne, Yemen’de insani kriz yaşandığına, Filistin’de yaşanan
insanlık zulmüne karşı verilen tepkilerin, Suudların Yemen’de yaptığı
bombardıman sonrası neden verilmediğini öğrenmek istediğine ilişkin açıklaması 
LÜTFÜ
TÜRKKAN (Kocaeli) – Sayın Başkan, değerli milletvekilleri; dün Düzce depreminin
19’uncu yıl dönümüydü. 17 Ağustos Marmara depreminin yaraları sarılmaya
çalışılırken ülkemiz 12 Kasım 1999’da yine bir deprem acısıyla sarsıldı.
Saatler 18.57’yi gösterdiğinde Düzce otuz saniye içinde âdeta yerle bir oldu.
Düzce depreminde 710 insanımız hayatını kaybetti, 3 bine yakın insanımız da
yaralandı. Depremde hayatını kaybedenlere bir kez daha Allah’tan rahmet
diliyorum.
Geçtiğimiz
hafta Hakkâri Şemdinli’den aldığımız acı haberle kahrolduk. Üs bölgemizdeki
cephanede mühimmat patlaması sonucu 7 Mehmetçik’imiz şehit oldu. Şehitlerimize
Allah’tan rahmet, ailelerine, yakınlarına ve milletimize başsağlığı diliyorum.
Yaralı askerlerimize de acil şifalar diliyorum. Milletimizin başı sağ olsun.
Kurşun sıkmadan bu tip kazalarla ya da ihmallerle şehit vermemiz canımızı daha
fazla yakıyor. Tunceli’de donarak, Hakkâri’de yanarak şehit olmak kaderimiz
olmamalı. Hükûmet ihmalleri ivedilikle tespit edip bir daha bu tip felaketlerin
yaşanmaması için ciddiyetle tedbirler almalıdır. 
Bugün,
Tekirdağ’ın düşman işgalinden kurtuluşunun 96’ncı yıl dönümünü kutluyoruz.
Tekirdağ işgali Millî Mücadele zaferiyle son bulmuş ve 13 Kasım 1922’de
sınırlarımız içerisine ebediyen katılmıştır. Bu vesileyle, Tekirdağ’ı ve aziz
Tekirdağlıları sevgi ve saygılarımla selamlıyorum. 
Sayın
Başkan, değerli milletvekilleri; uzun bir süredir dünyanın seyirci kaldığı bir
olaya dikkatinizi çekmek istiyorum. UNICEF tarafından yayımlanan raporda
Yemen’de, korunulması mümkün olan hastalıklar nedeniyle her on dakikada 1
çocuğun hayatını kaybettiği bildirilmiştir. 
(Mikrofon
otomatik cihaz tarafından kapatıldı) 
BAŞKAN
– Devam edin Sayın Türkkan. 
LÜTFÜ
TÜRKKAN (Kocaeli) - Yemen’de 1,8 milyon çocuk ileri derecede kötü beslenmeye
maruz kalmakta ve bu çocuklardan 400 bini hayati risk taşımaktadır. 18 milyon
insan açlık içerisinde, yardıma muhtaçtır. 5 milyondan fazla insan açlıktan
ölme riskiyle karşı karşıyadır. Bu gösterdiğim resimler Yemen’de açlık çeken
çocukların resimleri. Bu konuda bütün milletimizin Parlamentomuzun
hassasiyetine özen göstermesini rica ediyorum. Çaresiz anneler Yemen’de
çocuklarına yaprak kaynatıp yediriyorlar. Bu insanlık zulmünün sebebi ise
Yemen’de yaşanan vekâlet savaşlarıdır. Eylül 2014’ten bu yana ülkenin birçok
kenti Yemen ordusu ile Husiler arasındaki çatışmalara sahne oluyor. Suudi
Arabistan öncülüğündeki koalisyon güçleri ise Mart 2015’ten bu yana Yemen
Hükûmetine destek amacıyla sivillere bombardımanlar düzenlemektedir. 
(Mikrofon
otomatik cihaz tarafından kapatıldı) 
BAŞKAN
– Sözlerinizi tamamlayınız Sayın Türkkan. 
LÜTFÜ
TÜRKKAN (Kocaeli) – Sağlık başta olmak üzere pek çok alanda insani kriz yaşanan
ülkede temiz suya ulaşımın olmaması, yetersiz beslenme, ilaç ve tıbbi
malzemelerdeki eksiklikler gibi nedenlerle kolera başta olmak üzere salgın
hastalıklar her geçen gün daha da artmaktadır. Yemen’de taraflar arasındaki
çatışmalar devam ederken Suudi Arabistan öncülüğündeki koalisyonun
müdahalesiyle ülkedeki insani durum daha da kötüleşmektedir. Yemen’de açlıktan
ölen çocuklar var. Bu çocuklar açlıktan ölüyor Sayın Başkan, değerli
milletvekilleri.
Bakın,
bu fotoğraflar acının, felaketin boyutunu gözler önüne seriyor. Yemen dünyadaki
en büyük insani felaketlerden birini yaşıyor. Yemen bugün çocukların cehennemi,
sessiz kalan insanlığın ise utancı durumundadır. 
(Mikrofon
otomatik cihaz tarafından kapatıldı)
BAŞKAN
– Toparlayın sözlerinizi.
LÜTFÜ
TÜRKKAN (Kocaeli) - Filistin’de yaşanan insanlık zulmüne karşı, İsrail’e karşı
alınan tedbirler Yemen’de yaşanan insanlık zulmünde Suudi Arabistan’a karşı
neden alınmamaktadır? Esad’ın Suriye’de yaptığı bombardımanlar sonrası verilen
en üst düzeyden tepkiler Suudların Yemen’de yaptığı bombardıman sonrası neden
verilmemektedir?
Teşekkür
ediyorum Sayın Başkanım, sağ olun.
BAŞKAN
– Teşekkürler Sayın Türkkan.
Milliyetçi
Hareket Partisi Grup Başkan Vekili Sayın Muhammed Levent Bülbül.
Buyurun.
25.- Sakarya Milletvekili Muhammed Levent Bülbül’ün, Hakkâri ile
Şırnak’ta şehit olan 9 Mehmetçik’e Allah’tan rahmet dilediğine ve bu vahim
hadiseyle ilgili ihmal söz konusuysa gereğinin yapılmasına, 12 Kasım Düzce
depremine, Mustafa Kemal Atatürk tarafından kurulan kurumun başında bulunan
Diyanet İşleri Başkanının 10-16 Kasım Atatürk Haftası’nda yapmış olduğu
ziyareti manidar bulduklarına ilişkin açıklaması 
MUHAMMED
LEVENT BÜLBÜL (Sakarya) – Teşekkür ederim Sayın Başkan.
Değerli
milletvekilleri, geçtiğimiz hafta cuma günü akşam saatlerinde Hakkâri’nin
Şemdinli ilçesine 40 kilometre uzaklıkta bulunan Süngütepe üs bölgesinde bir
mühimmat deposunda milletimizi acıya boğan bir patlama meydana gelmiştir. Maalesef
7 Mehmetçik’imiz şehit olurken 25 Mehmetçik’imiz de yaralanmıştır. 
Ayrıca
11 Kasım 2018 Pazar günü Şırnak’ın Görmeç köyü kırsalında icra edilen bir
operasyon sırasında teröristlerin Gabar Dağı Geverkaya Tepe bölgesine
tuzakladıkları el yapımı patlayıcıların infilakı sonucunda 2 kahramanımız şehit
olmuş, 1 kahramanımız da yaralanmıştır. Şehitlerimize Allah’tan rahmet,
yaralanarak gazi olan askerlerimize acil şifalar diliyoruz.
Bu
elim ve vahim hadisenin meydana gelmesinde herhangi bir ihmal veya bir yanlışlık
söz konusuysa bunların acilen tespit edilerek ihmali olanlar hakkında gereğinin
yapılmasını da ayrıca burada ifade etmek istiyoruz.
Yine
dün 12 Kasım 1999’da meydana gelen Düzce depreminin yıl
dönümüydü. Düzce depreminde ve bütün depremlerimizde, doğal afetlerimizde
hayatını kaybeden bütün vatandaşlarımızı bu vesileyle rahmet ve minnetle
anıyorum. Allah milletimize bir daha böyle felaketler yaşatmasın. 
Bu
hafta bildiğiniz gibi 10 Kasımın devamı olan hafta olarak Atatürk Haftası’dır.
Bu hafta içerisinde, ne yazık ki, Türkiye Cumhuriyeti devletinde bizzat
cumhuriyetimizin kurucusu Gazi Mustafa Kemal Atatürk tarafından kurulan bir
kurumun başında bulunan Sayın Diyanet İşleri Başkanının yapmış olduğu ziyaret
Türkiye’de gündemi meşgul etmektedir.
(Mikrofon
otomatik cihaz tarafından kapatıldı) 
BAŞKAN
– Devam edin Sayın Bülbül.
MUHAMMED
LEVENT BÜLBÜL (Sakarya) - Bu ziyaret bizim de tepkimizi çekmiş ve Türkiye
kamuoyunda çok büyük tepkilere neden olmuştur. Biz bu ziyaretin bu şekilde bir
takvime denk getirilmesini manidar bulmaktayız ve iyi niyetle
değerlendirmemekteyiz. Sayın Genel Başkanımızın ifade ettiği gibi, kendisinin
bu meseleyle ilgili olarak gereğini yapmasını acilen beklemekteyiz.
Teşekkür
ederim. 
BAŞKAN
– Teşekkürler Sayın Bülbül.
Halkların
Demokratik Partisi Grup Başkan Vekili Sayın Ayhan Bilgen.
Buyurun.
26.- Kars Milletvekili Ayhan Bilgen’in, Yemen’de yaşananların insanlığın
ayıbı olduğuna, İsrail-Filistin arasındaki çatışmanın bedelini sivillerin
ödediğine, Orta Doğu’daki sorunların siyasal yöntemlerle çözülmesi konusunda
duyarlı olunmasına, Türkiye’nin sorunlarının barışçı yollarla çözümünün önemli
olduğuna, Hakkâri Milletvekili Leyla Güven’in sürdürdüğü açlık grevi eylemine,
Karar gazetesinin reklamdan mahrum bırakılmasının basın özgürlüğü açısından
kabul edilemez olduğuna, Kürşat Bumin’e Allah’tan rahmet dilediğine, Ağrı
Milletvekili Dirayet Dilan Taşdemir’in yargılanma sürecine ilişkin açıklaması 
AYHAN
BİLGEN (Kars) – Sayın Başkan, biraz önce de ifade edildi ama ben de bir kez
daha altını çizmek istiyorum; Orta Doğu’da özellikle Yemen’de çocukların
ilaçsızlıktan, açlıktan, temiz suya ulaşamamaktan, hastalıktan dolayı her gün
ölüme mahkûm olmaları bütün insanlığın ayıbıdır, özel olarak da Orta Doğu’yu
yönetenlerin, Orta Doğu devletlerinin bu konudaki sorumluluğu çok daha
fazladır. Hangi saikle olursa olsun ister Suudi Arabistan’la ilişkileri bozmama
adına ister ekonomik kaygılarla, mezhebî ya da başka nedenlerle hiçbir neden,
hiçbir gerekçe oradaki bir tek çocuğun bile, bir tek masumun bile ölüme terk
edilmesini asla meşrulaştırmaz. Orta Doğu’nun kendi sorunlarını kendi
iradesiyle çözebilmesi elbette Orta Doğu halkları açısından da son derece
önemlidir. 
İsrail
ile Filistin arasındaki çatışmanın, çözümsüzlüğün kangrenleşmesi ve bunun
bedelini her gün sivillerin ödüyor olması da yine Orta Doğu’daki insanlık
açısından utanç verici başka manzaralardan biridir. Evet, İsrail Hamas’ı terör
örgütü kabul ediyor ve Hamas’tan kaynaklı bir roket dolayısıyla, roketten
kaynaklı olarak bir askerin hayatını kaybetmesini gerekçe gösterip sivil
Filistinlilerin 7’sinin hayatını kaybetmesine neden olan bir operasyon
gerçekleştirdi. Elbette ki Filistinlilerin de İsrail’de yaşayan sivillerin de
can güvenliğini savunmak son derece önemli ama Orta Doğu’da sorunların siyasal
yöntemlerle, siyasal araçlarla, siyasal mekanizmalarla çözülmesi konusunda
galiba herkesin bir duyarlılık sergilemesi gerekiyor. 
Şüphesiz
Orta Doğu’nun her karışı gibi Türkiye’nin sorunlarının da barışçı yollarla
çözümü herkesin güvenliği açısından son derece önemlidir. Ülkeleri askerler
korurlar ama siyasetçilerin görevi hem ülkeyi hem askerleri, sivilleri…
(Mikrofon
otomatik cihaz tarafından kapatıldı) 
BAŞKAN
– Devam edin Sayın Bilgen.
AYHAN
BİLGEN (Kars) - …herkesin can güvenliğini kendi sorumluluk alanında görüp
üzerine düşeni yapmaktır. Elbette ki askerler ister yanarak ister donarak ister
kazaen ya da başka çatışma nedenleriyle hayatını kaybettiğinde ailelerin
acısını paylaşmak hepimizin sorumluluğudur ama sorumluluğumuz siyasetçi olarak
sadece acı paylaşmak, sadece üzüntülerimizi ifade etmek olmamalıdır. Ölümleri
en aza indirecek siyasi sorumluluğu üstlenmek de galiba siyasetin üzerinde bir
sorumluluktur, bir yükümlülüktür. Biz bu nedenle özellikle çatışmalı ortamdan
bir an önce çıkılmasını herkesin can güvenliği, herkesin huzuru, barışı,
güvenliği açısından da önemsiyoruz. Buna dikkat çekmek için, bu konunun altını
çizmek için aslında bugün bu sıralarda olması gereken, bizimle birlikte yasama
faaliyetlerine, denetim faaliyetlerine katılması gereken ve 24 Haziranda halkın
oyunu alarak seçilmiş olan Hakkâri Milletvekilimiz Leyla Güven’in bugün burada
olamaması…
(Mikrofon
otomatik cihaz tarafından kapatıldı) 
BAŞKAN
– Sözlerinizi tamamlayın Sayın Bilgen.
AYHAN
BİLGEN (Kars) - …zaten Türkiye demokrasisi açısından son derece önemli bir
eksikliktir ama Sayın Güven’in sadece kendisini değil ama ülkeyi düşünerek bu
ülkede barışın önündeki en önemli tehditlerden birisinin tecrit olduğunu,
İmralı Adası’nda Öcalan’ın ailesi ve avukatlarıyla yasal hakkı olmasına rağmen
görüşememiş olmasından dolayı başlattığı süresiz, dönüşümsüz açlık eylemi
geleceğe dair ciddi bir risktir, ciddi bir tehdittir. Herkesin bu konuda
duyarlı davranması gerekir. Elbette ki barışın en kolay yolu nereden geçiyorsa,
nasıl sağlanacaksa bunu burada konuşmak hepimizin sorumluluğudur.
Ben
çok uzatmadan, izninizi suistimal etmeden bir de Karar gazetesinin kamuoyuyla
paylaştığı ilana dikkat çekmek istiyorum. Ülkemizde aslında büyük oranda
Hükûmete yakın kabul edilen ama zaman zaman ekonomi politikalarında ya da başka
alanlarda eleştiri yapan bir gazetenin reklamdan mahrum bırakılması, özel
olarak reklam verilmesini engelleyecek bir uygulamaya tabi tutulması, basın
özgürlüğü açısından kabul edilemez bir durumdur.
Bu
vesileyle, basın camiasının değerli ismi Kürşat Bumin’in de hayatını kaybetmiş
olduğunu öğrendik.
(Mikrofon
otomatik cihaz tarafından kapatıldı)
BAŞKAN
– Sözlerinizi bağlayın lütfen.
AYHAN
BİLGEN (Kars) – Son derece önemli bir isimdir, değerli bir isimdir;
düşüncelerine, görüşlerine katılsak da katılmasak da önemli bir kayıptır.
Ailesinin acısını paylaşıyoruz. 
Ben
son olarak da Sayın Başkan, hemen yanımda oturan Ağrı Milletvekilimiz, Kadın
Grubu Sözcümüz Dilan Dirayet Taşdemir’in yargılanma sürecine dikkat çekmek
istiyorum. Hakkında 2911’den Mersin’de açılmış olan davada beraat etti. İstinaf
mahkemesi de bunu onayladı ama savcı kendiliğinden harekete geçip dosya içinden
yeni bir dava açtı ve CMUK üzerinden avukat tayin edilerek de yakalama kararı
çıkarıldı. 83’üncü maddeyi, Anayasa’yı bu kadar askıya alırsanız, milletvekili
yargılamasını bu kadar keyfî hâle getirirseniz bu Parlamentonun da demokrasinin
de hiçbir anlamı, hiçbir saygınlığı, değeri kalmaz. 
Herkesi
saygıyla selamlıyorum.
BAŞKAN
– Teşekkürler Sayın Bilgen.
Cumhuriyet
Halk Partisi Grup Başkan Vekili Sayın Engin Altay…
27.- İstanbul Milletvekili Engin Altay’ın, LASTİK-İŞ Sendikası Genel
Başkanı Abdullah Karacan ile Hakkâri ve Şırnak’ta şehit olan askerlere
Allah’tan rahmet dilediğine, her gün şehit haberleriyle toplumsal trajediye
dönüşen sorun karşısında TBMM’nin tedbir alması gerektiğine, Diyanet İşleri
Başkanının hadsizliğine karşın ortak kınama bildirisi yayımlamasına ve
yürütmenin Diyanet İşleri Başkanını bir an önce görevden alması gerektiğine
ilişkin açıklaması 
ENGİN
ALTAY (İstanbul) – Teşekkür ederim Sayın Başkan.
Bugün
gene üzücü bir haber aldık. LASTİK-İŞ Genel Başkanı Sayın Abdullah Karacan
Sakarya’da uğradığı silahlı bir saldırıda hayatını kaybetti. Olayın tabii
içeriğini bilmemekle beraber kınıyoruz saldırıyı ve bütün LASTİK-İŞ Sendikası
camiasına ve ailesine Cumhuriyet Halk Partisi Grubu adına başsağlığı
dileklerimizi iletiyoruz.
Sayın
Başkan, öte yandan Türkiye’de her gün yeni şehit haberleriyle toplumsal bir
trajediye dönüşen sorun karşısında Türkiye Büyük Millet Meclisimizin hâlâ ve
sadece taziye yerine çevrilmiş olmasını ve bu sorunun çözümüne yönelik
adımların atılmamasını da üzüntüyle karşılıyorum. Evvelki hafta Nazımiye’de ve
bu hafta da Şırnak’ta ve Şemdinli’de şehitlerimiz var. İşin doğrusu, özellikle
Şemdinli Süngütepe’de 7 şehidimizin hayatını nasıl kaybettiğiyle ilgili kamu
vicdanını rahatlatacak bir açıklama yapılamadı, açıklamaların inandırıcılığı
yok. Şehitlerimize Allah’tan rahmet diliyorum ama bu sebeple, Türkiye Büyük
Millet Meclisinin bir taziye yeri olmadığının ve bu sorunu kökünden çözecek
tedbirleri alacak tek kurum olduğunun da altını özenle çizmek istiyorum. 
Sayın
Başkan, Meclis farkında mı değil mi bilmiyorum ama Türkiye bir infial yaşıyor.
Bugün Sayın Meral Akşener, Sayın Devlet Bahçeli ve Sayın Kemal Kılıçdaroğlu
partilerinin tabanını temsilen ve kamuoyu vicdanını temsilen yaptıkları
konuşmalarda Diyanet İşleri Başkanının yaptığı kepazeliğe tepkilerini ortaya
koydular. 
(Mikrofon
otomatik cihaz tarafından kapatıldı) 
BAŞKAN
– Devam edin Sayın Altay. 
ENGİN
ALTAY (İstanbul) – Esasen bu tepki, sayın genel başkanların sadece bireysel
olarak kendilerine ait değildir, bu 3 partiye oy veren yaklaşık 22 milyon
vatandaşımızın duygularına tercüman olmaktır. An itibarıyla ben inanıyorum ki
HDP’ye ve AK PARTİ’ye oy veren milyonlarca seçmen de yaşanan bu kepazelikten
rahatsızdır. Ben, HDP’nin ve AK PARTİ’nin sayın yöneticilerinin de Türkiye’de,
toplumda âdeta infial yaratan bu edepsizlik karşısında, Diyanet İşleri
Başkanının bu aymazlığı karşısında görüşlerini ve yaklaşımlarını ortaya
koymalarını bekliyorum. 
Esasen,
Diyanet İşleri Başkanı statüsünde, sıfatında bir kimsenin böyle bir meczubu… 
(Mikrofon
otomatik cihaz tarafından kapatıldı) 
BAŞKAN
– Buyurun, sözlerinizi tamamlayın Sayın Altay. 
ENGİN
ALTAY (İstanbul) – …hele hele de 10 Kasımdan bir gün önce ziyaret etmesi ve
ziyareti görev ve makam kıyafetiyle yapması anlamlıdır, anlamlı olduğu kadar da
ürkütücüdür. 
Herkesin,
Diyanet İşleri Başkanı dâhil şunu bilmesi lazım: Bu milletin, AK PARTİ seçmeni
dâhil, gönlünden Atatürk’ü silecek bir güç ve kimse bu ülkede yoktur. Bu tarz
edepsizlikler, sadece ve sadece, 81 milyonun Atatürk’e olan bağlılığını ve
sevgisini perçinler ve artırır. Ancak, bununla beraber, Diyanet İşleri
Başkanlığı gibi önemli bir makamda oturan zatın bu ziyaretinin başka mesajları,
bu ziyaretin perde arkasında başka hesapları varsa ben bunu bilmem. Ama bir
şeyi söylemek istiyorum, yüce Meclise bir çağrıda bulunuyorum: Gazi Mustafa
Kemal Atatürk ve arkadaşlarının, esasen aziz milletimizin kurduğu bu Meclisten…
(Mikrofon
otomatik cihaz tarafından kapatıldı) 
BAŞKAN
– Tamamlayın Sayın Altay. 
ENGİN
ALTAY (İstanbul) – …Cumhuriyet Halk Partisi Grubu olarak Meclisi oluşturan
bütün siyasi partilere çağrımızdır: Diyanet İşleri Başkanının bu hadsizliğine
yönelik olarak, Türkiye Büyük Millet Meclisinde grubu bulunan siyasi partilerin
ve grubu bulunmayan siyasi parti mensuplarının bir kınama bildirisi
yayımlamasını, yayımlamamızı teklif ediyorum. Bu Meclisin üyesi olmaya yaraşır
bir hareket ve tutum bu milletin hakkıdır. 22 milyon seçmenin iradesini 3 sayın
genel başkan ortaya koymuştur. Çok merak ediyorum, AK PARTİ’ye oy veren 25
milyon seçmenin iradesini -ki ben bunların Atatürk’le bir sorunu olmadığına
inanıyorum- AK PARTİ yöneticileri ortaya koyabilecek mi? Meclisten de yürütmeye
sesleniyorum: O edepsizi ve o ahlaksızı bir an önce o görevden almalıdır
yürütme. (CHP sıralarından alkışlar)
BAŞKAN
– Teşekkürler Sayın Altay.
Adalet
ve Kalkınma Partisi Grup Başkan Vekili Sayın Muhammet Emin Akbaşoğlu, buyurun. 
28.- Çankırı Milletvekili Muhammet Emin Akbaşoğlu’nun, 10 Kasım
münasebetiyle cumhuriyetin banisi Gazi Mustafa Kemal Atatürk’ü ebediyete
irtihalinin 80’inci yıl dönümünde saygıyla yâd ettiğine, 12 Kasım Düzce
depreminin 19’uncu yıl dönümüne, Hakkâri Şemdinli’de mühimmat deposunun
patlaması sonucu şehit olan askerlere Allah’tan rahmet dilediğine ve bu tür
olaylarla bir daha muhatap olmamak adına gerekli mücadelenin yapıldığına
ilişkin açıklaması 
MUHAMMET
EMİN AKBAŞOĞLU (Çankırı) – Teşekkür ederim Sayın Başkan. 
Öncelikli
olarak, 10 Kasım münasebetiyle, cumhuriyetimizin banisi Gazi Mustafa Kemal
Atatürk’ü ebediyete irtihalinin 80’inci yıl dönümünde saygıyla yâd ediyorum. 
12
Kasım 1999 depremi münasebetiyle Düzce depreminde hayatını kaybeden vatandaşlarımıza
Allah’tan rahmet ve mağfiret niyaz ediyorum. 
Aynı
şekilde, geçen cuma günü Hakkâri Şemdinli’de bir mühimmat deposunun patlaması
sonucu şehit olan aziz şehitlerimize Allah’tan rahmet ve mağfiret, gazilerimize
acil şifalar diliyorum ve bu vesileyle tüm şehitlerimizi rahmetle, minnetle ve
gazilerimizi de saygıyla yâd ederken terörle mücadelede gece gündüz kahramanca
mücadele eden bütün güvenlik güçlerimizi de buradan selamlıyorum, kendilerine
üstün başarılar diliyorum. Allah yâr ve yardımcımız olsun ve en güzel
neticeleri inşallah hep beraber almayı her zaman bizlere nasip etsin. Bir daha
deprem felaketi ve bu tür cephane patlamalarıyla da inşallah bir daha muhatap
olmamayı da Rabb’imizden niyaz ediyor, bu konularla ilgili her türlü tedbirin
alınmasıyla ilgili de gerekli mücadele yapılmaktadır. Bunu da bilginize sunmak
istiyorum. 
Şunu
ifade etmek isterim ki biz bu hafta Sağlıkla İlgili Bazı Kanun Ve Kanun
Hükmünde Kararnamelerde Değişiklik Yapılmasına Dair Kanun Teklifi’nin
görüşülmesini teklif edeceğiz ve bu hafta içerisinde birçok kanunda değişikliği
öngören bu teklifi Meclisin gündemine getirmek suretiyle, muhalefet
partilerimizin de bu konudaki yaklaşımlarını değerlendirmek suretiyle inşallah
bu kanun teklifini beraberce görüşeceğiz. Bu konuda, inşallah, hayırlı bir
yasama haftası diliyor, hepinize saygılarımı sunuyorum.
Teşekkür
ederim.
BAŞKAN
– Teşekkürler Sayın Akbaşoğlu.
AYHAN
BİLGEN (Kars) – Sayın Başkan…
BAŞKAN
– Buyurun Sayın Bilgen.
29.- Kars Milletvekili Ayhan Bilgen’in, İstanbul Milletvekili Engin
Altay’ın yaptığı açıklamasındaki bazı ifadelerine ilişkin açıklaması 
AYHAN
BİLGEN (Kars) – Sayın Başkan, CHP Grup Başkan Vekilimiz ifade ettiği için,
galiba, partimiz adına yaklaşımımızı çok kısa paylaşmam gerekiyor.
Biz,
tabii, Diyanet İşleri Başkanlığının yapısıyla ilgili esastan eleştirileri olan
bir partiyiz. Hem İslam dininin özgünlüğü, özerkliği, saygınlığı açısından hem
de devletin bütün inançlara eşit mesafede durması açısından Diyanet İşleri
Başkanlığının rolüyle, yapısıyla ilgili eleştirilerimiz var -ama özel olarak bu
konuyla ilgili sadece sürenin darlığından dolayı ifade edemedik- özel bir
tarihte ve medya önünde böyle bir ismin ziyaretinin sadece insani duyarlılıkla
izahı ikna edici değildir, tatmin edici değildir. Diyanet İşleri Başkanı
herkesin vergisiyle maaş alan bir isim olarak toplumun hassasiyetlerini
gözetmek, bütün toplum kesimlerinin belki de önceliklerine, beklentilerine
dikkat eden bir tavır takınmak zorundadır. Kadir Mısıroğlu nasıl bir
tarihçidir, neyi savunmuştur, neyi iddia etmiştir… 
(Mikrofon
otomatik cihaz tarafından kapatıldı)
BAŞKAN
– Tamamlayın Sayın Bilgen.
AYHAN
BİLGEN (Kars) – Bütün bu tartışmaları yapmayı en azından bir hasta açısından
şık görmüyorum ama Diyanet İşleri Başkanının bu davranışını da 9 Kasım tarihinde
yaptığı bu ziyareti de son derece yanlış bulduğumuzu ifade etmeliyim.
Teşekkür
ederim.
BAŞKAN
– Teşekkürler Sayın Bilgen.
Başka
söz talebi yok galiba.
Değerli
milletvekilleri, şimdi gündeme geçiyoruz.
Başkanlığın
Genel Kurula sunuşları vardır.
Türkiye
Büyük Millet Meclisi Başkanlığının iki tezkeresi vardır, ayrı ayrı okutup
oylarınıza sunacağım.
V.- BAŞKANLIĞIN GENEL KURULA SUNUŞLARI
A) Tezkereler
1.- Türkiye Büyük Millet Meclisi Başkanlığının, İngiltere Uluslararası
Kalkınma Bakanı Peryy Mordaunt’un koordinasyonuyla 7-8 Kasım 2018 tarihlerinde
İngiltere’nin başkenti Londra’da düzenlenecek olan “Dünya Kadın Parlamenterler
Konferansı”na katılım sağlanmasına ilişkin tezkeresi (3/57)
Türkiye Büyük Millet Meclisi Genel Kuruluna
İngiltere
Uluslararası Kalkınma Bakanı Peryy Mordaunt’un koordinasyonuyla 7-8 Kasım 2018
tarihlerinde İngiltere’nin başkenti Londra’da düzenlenecek olan “Dünya Kadın
Parlamenterler Konferansı”na katılım sağlanması hususu 28/3/1990 tarihli ve
3620 sayılı Türkiye Büyük Millet Meclisinin Dış İlişkilerinin Düzenlenmesi
Hakkında Kanun’un 9’uncu maddesi uyarınca Genel Kurulun tasviplerine sunulur.
 Binali
Yıldırım
 Türkiye
Büyük Millet Meclisi 
 Başkanı
BAŞKAN
– Kabul edenler... Etmeyenler... Kabul edilmiştir.
Buyurun,
ikincisini de okutalım.
2. Türkiye Büyük Millet Meclisi Başkanlığının, Avrupa Parlamentosu
Katılım Öncesi Eylem Birimi tarafından 19-20 Kasım 2018 tarihlerinde
Belçika’nın başkenti Brüksel’de “Avrupa Kültürel Mirası” başlıklı Parlamentolar
Arası Komite toplantısına katılım sağlanmasına ilişkin tezkeresi (3/58)
Türkiye Büyük Millet Meclisi Genel Kuruluna
Avrupa
Parlamentosu (AP) Katılım Öncesi Eylem Birimi tarafından 19-20 Kasım 2018
tarihlerinde Belçika’nın başkenti Brüksel’de “Avrupa Kültürel Mirası” başlıklı
Parlamentolar Arası Komite Toplantısı düzenlenecektir. 
Söz
konusu toplantıya katılım sağlanması hususu 28/3/1990 tarihli ve 3620 sayılı
Türkiye Büyük Millet Meclisinin Dış İlişkilerinin Düzenlenmesi Hakkında
Kanun’un 9’uncu maddesi uyarınca Genel Kurulun tasviplerine sunulur.
 Binali
Yıldırım
 Türkiye
Büyük Millet Meclisi 
 Başkanı
BAŞKAN
– Kabul edenler... Etmeyenler... Kabul edilmiştir.
Halkların
Demokratik Partisi Grubunun İç Tüzük’ün 19’uncu maddesine göre verilmiş bir
önerisi vardır, okutup işleme alacağım ve oylarınıza sunacağım.
VI.- ÖNERİLER
A) Siyasi Parti Grubu Önerileri
1.- HDP Grubunun, Grup Başkan Vekili Mersin Milletvekili Fatma Kurtulan
ve Grup Başkan Vekili Kars Milletvekili Ayhan Bilgen tarafından, Sayıştay
raporlarında yer alan belediyelerdeki yolsuzlukların araştırılması amacıyla
12/11/2018 tarihinde TBMM Başkanlığına verilmiş olan Meclis araştırması
önergesinin ön görüşmelerinin, Genel Kurulun 13 Kasım 2018 Salı günkü
birleşiminde yapılmasına ilişkin önerisi 
13/11/2018
Türkiye Büyük Millet Meclisi Başkanlığına
Danışma
Kurulunun 13/11/2018 Salı günü (bugün) yaptığı toplantısında siyasi parti
grupları arasında oy birliği sağlanamadığından grubumuzun aşağıdaki önerisinin
İç Tüzük’ün 19’uncu maddesi gereğince Genel Kurulun onayına sunulmasını
saygılarımla arz ederim.
 Fatma
Kurtulan
 Mersin
 Grup
Başkan Vekili
Öneri:

12
Kasım 2018 tarihinde Mersin Milletvekili Grup Başkan Vekili Fatma Kurtulan ve
Kars Milletvekili Grup Başkan Vekili Ayhan Bilgen tarafından verilen 826 grup
numaralı, Sayıştay raporlarında yer alan belediyelerdeki yolsuzlukların
araştırılması amacıyla Türkiye Büyük Millet Meclisine verilmiş olan Meclis
araştırması önergesinin diğer önergelerin önüne alınarak görüşmelerinin
13/11/2018 Salı günkü birleşimde yapılması önerilmiştir. 
BAŞKAN
– Önerinin gerekçesini açıklamak üzere, öneri sahibi, Halkların Demokratik
Partisi Grubu adına Siirt Milletvekili Meral Danış Beştaş konuşacaktır. 
Süreniz
beş dakikadır.
Buyurun
Sayın Danış Beştaş. (HDP sıralarından alkışlar) 
HDP
GRUBU ADINA MERAL DANIŞ BEŞTAŞ (Siirt) – Teşekkürler Sayın Başkan.
Değerli
milletvekilleri, size son Sayıştay raporunda belediyelerle ilgili çıkan tabloyu
çok kısaca özetlemek istiyorum. Doğrusu bu tabloyu özetlemeye beş dakika değil,
saatler gerekiyor ama ben bu beş dakika içinde ne kadar olanak verir onu
takdirinize bırakıyorum. 
Evet,
son Sayıştay raporları gerçekten büyük yolsuzlukların, kayırmacılıkların,
hırsızlıkların belgelendiği raporlar oldu. Plan ve Bütçe Komisyonuna sunulan
raporlarda, kamu yönetimi raporlarında bunları görüyoruz. Peki nedir? Bunlar
kamu borç yönetimi raporu. İkiye ayırmak istiyorum. Bir; AKP’li belediyelerde
çıkan yolsuzluk, hırsızlık ve kayırmacılıklar, bir de AKP’nin el koyduğu ve
kayyum atadığı illerdeki belediyelerde yapılan hırsızlıklar. 
Şimdi,
Sayıştay raporuyla kayyum atanan 11 belediyenin borcu yüzde 85 oranında artmış
değerli milletvekilleri; basit bir rakam değil, yüzde 85. Kayyum atanma
sürecinin tümüyle hukuksuz, haksız ve adaletsiz olduğunu bu kürsüden binlerce
defa söyledik, sonuçta bu, bir halk iradesinin gasbıdır. Kayyumlar kim peki?
AKP’nin il ve ilçelerde il ve ilçe başkanları gibi çalışan valiler ve
kaymakamlar tabii ki. 
Şimdi,
bu atamalar Eylül 2016’dan sonra başladı ve bizim 102 belediyemizden 95’ine
kayyum atandı. Sayıştay raporunda sadece 11 belediyenin yolsuzluklarının
yazıldığını da not edeyim, diğer 85 belediyeye dokunulmamış bile. Sayıştay
raporlarında kayyumların faaliyetlerinin korunduğunu söylememe gerek yok
sanırım çünkü Sayıştayın Başkanı Meclis tarafından seçiliyor ve Mecliste çoğunluğu
bulunan parti Sayıştay Başkanını tespit ediyor, diğer atamaları da Sayıştay
yapıyor. Sayıştayın bu raporunda dehşet veriler var gerçekten. Ben önce kayyum
atanmayan belediyelerden birinin raporunu örnek vereyim. İstanbul İSKİ Sayıştay
Raporuna göre, hepiniz binek araç kullanıyorsunuzdur, binek araçların 100
kilometrede ortalama 4-5 litre benzin yaktığını biliyoruz herhâlde, bilmiyorsak
da öğrenelim bugün ama Sayıştay raporunda binek araçların 100 kilometrede 63
litre benzin yaktığı tespit edilmiş. Kaç katı olduğunu size bırakıyorum,
matematikle zaman kaybetmeyeyim. Bu, çok ufak bir örnek. 
Peki,
kayyum atanan belediyelerde durum ne? Batman Belediyesinde şöyle bir şey: Üç
aylık sürede 5 milyon TL borç artmış, Başkanlık sistemiyle, 16 Nisanla beraber
71 milyon lira olan borç 131 milyon TL’ye çıkmış, yaklaşık 2 katı bir borç
artışı var. Siirt Belediyesinde 18 milyon lira olan borç 33 milyon TL’ye
yükselmiş. Diyarbakır’daki artış ne? Kayyum sonrası 2018’de 149 milyon olan
borç artarak toplamda 324 milyon TL olmuş. Bu rakamların hepsi, bu paraların
hepsi halkın cebinden çıkmış tabii. AKP’nin kasasına mı girdi? Kayyumlar
bunları tek başına yiyemeyeceğine göre nasıl bölüştüklerini takdirinize
sunuyorum. 
Şimdi,
değerli milletvekilleri, gerçekten özetlemeye çalıştığım tablo şu: Sayıştay
raporları tabii yayınlandıktan sonra çok garip bir işten ayrılma olayı olduğunu
da söyleyelim. 1992’den beri görev yapan bir bürokrat Fikret Çöker, Denetim
İşlerinden Sorumlu Başkan Yardımcısı ne hikmetse bu dönemde, tam da bu dönemde
görevinden ayrıldı. Biz bunun bir görevden ayrılma olmadığını, bir azil
olduğunu ve böyle gösterildiğini gayet iyi biliyoruz. 1992’den beri çalışan
birisi. 
İşte,
kayyum raporlarında ve kayyum olmayan belediyelerin, AKP’li belediyelerin
raporunda büyük bir hırsızlık tablosu var. Gerçi huylu huyundan vazgeçmez,
gerçekten nerede olursa olsun bu yolsuzluklar yapılmaya devam ediyor. Hele hele
kayyum atanan belediyelerde halk iradesinin gasbıyla birlikte halkın yerel
yönetimlerdeki hakları da tahakkukları da istihdam hakları da, her türlü
hakları da gasbedilmiş oluyor ve AKP bununla da, bu da yetmemiş olacak ki
gerçekten kayyumlar eliyle…
(Mikrofon
otomatik cihaz tarafından kapatıldı)
MERAL
DANIŞ BEŞTAŞ (Devamla) – Toparlıyorum.
BAŞKAN
– Buyurun Sayın Danış Beştaş.
MERAL
DANIŞ BEŞTAŞ (Devamla) – Teşekkürler Sayın Başkan.
…bu
kadar büyük borç stoku yaratmaları yetmemiş olacak ki şimdi AKP Genel Başkanı
çıkmış diyor ki: “Siz seçimleri alsanız da biz yine kayyum atayacağız.” Ee,
tabii orada büyük para var, orada gaspla birlikte o belediyelerin halka hizmet
etmesi gerekirken kendi kasalarını doldurma hâli var. Halk kimsenin umurunda
değil ve şu anda 31 Martta işte bu hırsızlık, kayırmacılık, yolsuzluk tablosunu
AKP’ye gerçekten cevabını vermenin zamanıdır. Evet, AKP gerçekten zaten Kürt
illerinde, kürdistanda sandığa gömülecek ama Türkiye’nin her tarafında da bu
yolsuzluklara halk “dur” diyecektir, bunda hiçbir kuşkumuz yoktur.
MUHAMMED
FATİH TOPRAK (Adıyaman) - “Kürdistan” diye bir şey yoktur.
MERAL
DANIŞ BEŞTAŞ (Devamla) – Teşekkür ediyoruz. (HDP sıralarından alkışlar)
BAŞKAN
– Teşekkürler Sayın Danış Beştaş.
Öneri
üzerinde birinci söz, İYİ PARTİ Grubu adına Antalya Milletvekili Hasan
Subaşı’ya aittir. 
Buyurun
Sayın Subaşı. (İYİ PARTİ sıralarından alkışlar)
Süreniz
üç dakikadır.
İYİ
PARTİ GRUBU ADINA HASAN SUBAŞI (Antalya) – Sayın Başkan, değerli
milletvekilleri; hepinizi saygıyla selamlıyorum.
Sayıştay,
yüksek yargılama görevi de olan kamunun mali faaliyetlerini ve harcamalarını
denetleyen en önemli kurumdur, özerk bir kurumdur. Tarihçesine baktığımız
zaman, 1862 yılında yani yüz elli altı yıl önce Sultan Abdülaziz tarafından
kurulmuş en köklü denetim kurumudur. Hatta Fatih’in Kanunnamesi’nde de “baş
müfettişlik” denen bir sistemin geçerli olduğunu biliyoruz. Yani yüzlerce
yıldır Osmanlı’da, oturmuş, yerleşmiş bir kamu denetim sistemi işlemektedir. Bu
sistem cumhuriyet dönemimizde de sürmüş ve kamunun en önemli denetim
görevlerini yapmıştır. Ama bugün, önergeden ve gerekçesinden de gördüğümüz
gibi, bu çok önemli işlev gören özerk kurumumuzun neredeyse artık görevini ifa
edemez olduğunu üzülerek görmekteyiz. 
Belediyelerin,
hem kayyum atanan hem de görevden alınan birçok büyükşehir belediyesi de dâhil,
belediyelerimizin, maalesef usulsüzlük ve yolsuzluk işlemine bulaştığını
görüyoruz. Oysa, Sayıştayın işlevini yapması hâlinde, bu denetim görevlerinin
yapılması hâlinde, eskiden böyle bir yapıyla karşılaşmak çok zordu. Şunu
biliyoruz: Artık Meclisin denetleme görevinin neredeyse yapılamaz hâle
geldiğini ve Sayıştayın da işlevini kaybetmeye başladığını görüyoruz, yine
hatibin söylediği gibi, denetimden sorumlu Sayıştay Başkanının da görevden
neredeyse alındığını hepimiz biliyoruz. Denetimi sevmeyen bir yapı,
denetlenmeyi sevmeyen bir hükûmet sistemi en çok da güveni sarstığı için
ekonomik bozulmalara neden olmuş, içeride ve dışarıda güvenilmez bir yapıya
yaklaşan ekonomik verimlilik de kalmamıştır. 
(Mikrofon
otomatik cihaz tarafından kapatıldı)
BAŞKAN
– Sözlerinizi tamamlayın Sayın Subaşı. 
Buyurun.

HASAN
SUBAŞI (Devamla) – Sonrasında da Hükûmetin denetlenemeyen bu yapıdan sonra da
iç ve dış düşmanlar arayarak, bunu sürdürerek hayatiyetini sürdürmeye
çalıştığını biliyoruz ama şunu söyleyebilirim ki denetlenemeyen, şeffaf olmayan
bir yapının güven sağlamayacağı gibi, dünya sisteminde de yerini bulamayacağını
üzüntüyle görüyoruz. Bir an önce hem Sayıştayımızın tam layıkıyla görev
yapabilmesini hem de şeffaf, denetlenebilir bir hükûmet sistemine en uygun, en
kestirme yoldan dönüşün doğru olacağının bir kere daha altını çizmek istiyorum.

Yüce
Meclisi saygıyla selamlıyorum. (İYİ PARTİ sıralarından alkışlar)
BAŞKAN
– Teşekkürler Sayın Subaşı. 
Öneri
üzerinde ikinci söz, Cumhuriyet Halk Partisi Grubu adına İstanbul Milletvekili
Gürsel Tekin’e aittir.
Buyurun
Sayın Tekin. (CHP sıralarından alkışlar)
Süreniz
üç dakikadır.
CHP
GRUBU ADINA GÜRSEL TEKİN (İstanbul) – Sayın Başkan, değerli milletvekili
arkadaşlarım; öncelikle, izin verirseniz, geçen hafta TOKİ uzmanlarının
hazırlamış olduğu bir rapor var, tıpkı Sayıştay raporları gibi, ondan bahsetmek
istiyorum. İstanbul’da sadece 76 projeden elde edilen rant 45 milyar dolar, 76
şanslı insanın cebine giren. İstanbullunun ve 81 milyon vatandaşımızın 45
milyar doları ne yazık ki bunlara peşkeş çekilmiş. Bu rapor da TOKİ
uzmanlarının. Başta TOKİ uzmanları olmak üzere Sayıştay uzmanlarını da
kutluyorum.
İkincisi:
Doğrusu, tabii, bu kısa süre içerisinde, üç dakikada Sayıştay raporlarını,
yolsuzlukları anlatmak mümkün değil. Raporların tamamını incelediğinizde,
Türkiye’deki, hemen hemen, özellikle iktidar belediyelerinin “Nasıl olsa kimse
bize dokunmaz.” diyerek İhale Yasası’nı, kurumları, hepsini ciddiye almayarak
kendi kafalarına göre nasıl uygulamalar yaptığını müfettiş raporlarında çok net
olarak görebiliyorsunuz. 
Şimdi,
şu tabloyu görmenizi istiyorum, şu tabloya baktığınızda, dünyanın en pahalı
suyunu İstanbul’da, İSKİ’de biz kullanıyoruz; âdeta otomatik artırma sistemiyle
her ay istisnasız zam gelmiş ve en son da bu ay 5,27 üzerinden biz
İstanbullular su parasını ödemişiz. Aynı zamanda İstanbul’da ne yazık ki
imkânsızlıklar içerisinde zamanında su parasını ödeyemedikleri için 581 bin
vatandaşımızın suları kesilmiş. 
Müfettiş
raporlarında çok açık ve net; yargı kararı olmasına rağmen yargı kararını da
ciddiye almayarak, âdeta yönetim kurulu kararıyla nasıl bir soyguna yol
açıldığının fotoğrafı, belgeleri burada, dosyada çok net olarak görülebilir. 
İki;
yine müfettişlerin tespit etmiş olduğu özel indirimleri görüyoruz. Doğrusu bu
özel indirim 2011 yılından itibaren başlamış. Eğer bu özel indirimler
İstanbul’da imkânsızlıklar içerisinde yaşayan yoksul vatandaşlarımıza
yapılıyorsa bu konuda hiç sorun yok ama raporda müfettişlerin de sormasına
rağmen hâlen bu özel kurumların kimler olduğu; tarafımıza “bilinmemekte olduğu”
gibi… Aynı zamanda müfettişler de tespit edebilmiş değil. Yine Sayıştay
raporunda bu yetkinin sadece Cumhurbaşkanına ait olduğunu bile bile sanki…
(Mikrofon
otomatik cihaz tarafından kapatıldı)
BAŞKAN
– Sözlerinizi tamamlayın Sayın Tekin.
Buyurun.

GÜRSEL
TEKİN (Devamla) – …İSKİ yöneticilerinin savunmasında, sanki Sayıştay
yöneticilerinin oluru varmış gibi dosyaya koymasının da âdeta bir
dolandırıcılık belgesi olduğunu sizlere takdim etmek istiyorum. 
Yine
burada çok şey var görüldüğü gibi; örneğin, biraz önce hatip de ifade etti,
arabalar dâhil olmak üzere. Mesela İstanbul ve Türkiye’nin çeşitli bölgelerinde
billboard, megaboard görüyorsunuz; bunların hiçbiri ihaleyle yapılmış değildir,
tamamen peşkeş çekilmiştir. 
Çok
kısa bir şey, onu da sizlerle paylaşmak istiyorum: 100 kilometrede 60 litre
yakıtı ifade ettiler ama hortum, âdeta bir hortumun kaç paraya alındığının
belgelerine bakınca doğrusu vurgunun da ne kadar büyük olduğunu çok net olarak
görebilirsiniz. Birçok şey var, giderlere baktığınızda çok sayıda giderlerin de
olduğunu göreceksiniz. Bütün bunlara rağmen bu konuda gerçekten sağlıklı rapor
yazan, başta Sayıştay çalışanlarına, yöneticilerine çok teşekkür ediyorum. 
(Mikrofon
otomatik cihaz tarafından kapatıldı)
GÜRSEL
TEKİN (Devamla) – Sayın Başkanım…
BAŞKAN
– Tamamlayın, buyurun.
GÜRSEL
TEKİN (Devamla) – Ben özellikle -biraz önce ifade etmiş olduğum- 76 vatandaşla
ilgili 45 milyar doların daha önce vermiş olduğumuz bir araştırma önergesi
konusunda bütün siyasi partilerin bu konuya destek vermesini bekliyorum,
hepinize teşekkür ediyorum. (CHP sıralarından alkışlar) 
BAŞKAN
– Teşekkürler Sayın Tekin.
Adalet
ve Kalkınma Partisi Grubu adına Manisa Milletvekili Uğur Aydemir konuşacaktır.
Buyurun
Sayın Aydemir. (AK PARTİ sıralarından alkışlar) 
Süreniz
üç dakikadır.
AK
PARTİ GRUBU ADINA UĞUR AYDEMİR (Manisa) – Sayın Başkan, değerli
milletvekilleri; HDP Grubunun vermiş olduğu önerge üzerine AK PARTİ Grubu adına
söz almış bulunuyorum. Bu vesileyle yüce heyetinizi saygıyla selamlıyorum.
Değerli
arkadaşlar, denetimden sorumlu Sayıştay Başkan Yardımcısının görevden ayrılış
nedeni ve kayyumlarla alakalı ithamlarda bulunuyor HDP grup önerisinin özeti.
Şimdi, geçen hafta Plan ve Bütçe Komisyonunda aynı iddiayla HDP’li vekiller
geldiler: “Basından duyduğumuz haberlere göre denetimden sorumlu Sayıştay
Başkan Yardımcısını Sayıştay Başkanı görevden almış.” diye ithamda bulundular.
Ben de o zaman kendilerine izah ettim, dedim ki: “Basından çıkan haberleri
tabii ki dikkate alınız ama özellikle olayın kaynağına ininiz. Bu haberi
basında okudunuz mu?” “Evet, okuduk.” Haberin kaynağı neresi? Sayıştay.
Yetkilisi kim? Sayıştay Başkanı. “Kendisini aradınız mı, kendisine sordunuz mu
Fikret Bey neden görevden ayrıldı?” diye, sormadılar. O gün bugündür görüyorum
ki yine sormamışlar. Bizim anlattıklarımızı da, bizim ifade ettiklerimizi de,
bizim vermiş olduğumuz bilgileri de dikkate almamışlar.
Değerli
arkadaşlar, az önce Sayıştayımıza teşekkür etti arkadaşlarımız, 800 denetçisi
var, ben de hepsine tek tek teşekkür ediyorum, Başkanımıza da özellikle teşekkür
ediyorum. Başkan Yardımcımız denetim raporları tamamlandıktan sonra kendi
isteğiyle görevden ayrılmıştır, bunu da Sayıştay Başkanımızdan rica etmiştir,
Sayıştay Başkanımızdan altı ay önce rica etmiştir ayrılmak istediğini, Sayıştay
Başkanımız da kendisine raporlar tamamlana kadar görevde kalmasını -özelikle
raporlar tamamlansın- süreci kendisinin bildiğini ve daha sonra isterse
ayrılabileceğini ifade etmiş ve Fikret Bey de Sayıştay Başkanımızın bu ricası
doğrultusunda altı ay daha görevinde kalmış, daha sonra kendi isteğiyle
görevinden ayrılmıştır. Kaldı ki Sayıştay Başkan Yardımcısı görevden ayrılınca,
Sayıştay denetimi sonuçlanmıyor ki bitmiyor ki yine denetimler devam ediyor.
Türkiye Büyük Millet Meclisi milletvekillerimizin, bu yüce çatı altındaki herkesin
görevi değerli kardeşlerim -hiçbirimizin görevi değil aslında- Sayıştaya başkan
yardımcısı seçmek değil. Sayıştayın başkan yardımcısını kim atar? Sayıştay
Başkanı atar. Buralar bağımsız kuruluşlardır, bırakın, kendi işlerini
yapsınlar. Az önce teşekkür ettiğiniz gibi, teşekkür etmeye devam edelim.
Diğer
bir konu, kayyumlar konusu. Değerli arkadaşlar, Türkiye’de kayyumlar durup
dururken atanmadı; herkes evinde otururken, herkes işinde, hayatında, sosyal
hayatında, yaşamında mutluyken kayyumlar atanmadı. Neden kayyumlar atandı,
neden bu kayyuma ihtiyaç duyuldu, bunu sorguladık mı acaba? Orada, evet, halk
tarafından oylarla seçilen belediye başkanları vardı. Belediye başkanı seçildikten
sonra görevi millete hizmet etmektir, orada yaşayan vatandaşa hizmet etmektir;
dağa hizmet etmek değildir, teröre hizmet etmek değildir. 
(Mikrofon
otomatik cihaz tarafından kapatıldı) 
BAŞKAN
– Sözlerinizi tamamlayın Sayın Aydemir.
Buyurun.
UĞUR
AYDEMİR (Devamla) – Teşekkür ediyorum Sayın Başkanım.
Bütçeden
gönderdiğimiz parayla dağa elektronik eşya alma görevi yoktur belediyelerin.
Belediyelerin birinci görevi, yolunu yapacak, içme suyunu getirecek, sosyal
yaşam alanları inşa edecek ve -HDP’li vekillerin gerekçesinde olduğu gibi-
mevzuata aykırı araçları kullanmaması lazım. Belediyeye ait araçları nerede
kullanmış, bunlara bakıyoruz, yol yapımında mı? Hayır. Nerede kullanmışlar?
Bunlar çukur kazmakta belediye kepçesini kullanmışlar. Nerede kullanmışlar?
Barikat kurmuşlar. Kime karşı barikat kurmuşlar? Orada yaşayan vatandaşa karşı.
Kime karşı çukur açmışlar? Güvenlik güçlerimize karşı. Neden? Güvenlik
güçlerimiz gidip oralarda teröristleri yakalamasın, evet, teröristlerin
oralarda cirit atmasına izin versinler diye çukur açıyorlar. Biz de onlar,
teröristler orada cirit atmasınlar diye gittik. O seçilen belediye başkanı
-tabii ki bugün de olsa yine yapacağız- onlara, teröristlere destek vermeyene
kadar, verilmeyene kadar ve terörü bitirene kadar değerli kardeşlerim, bizim
ülke olarak, millet olarak, asker olarak, devlet olarak görevimiz devam
edecektir. 
(Mikrofon
otomatik cihaz tarafından kapatıldı) 
BAŞKAN
– Buyurun, bağlayın sözlerinizi.
UĞUR
AYDEMİR (Devamla) – Değerli arkadaşlar, bakınız, 82 milyon biriz, beraberiz,
kardeşiz. “Tek millet, tek bayrak, tek vatan, tek devlet” kim diyorsa baş
tacımızdır. Hepsini sırtımızda taşırız, hizmet ederiz. Ama, bu düzeni bozmaya
kim kalkarsa hepsine de gereken cezayı… Millet olarak, yargı olarak, devlet
olarak gerekeni yapmaya karalıyız değerli kardeşlerim, bu böyle bilinsin. 
İkincisi,
değerli arkadaşlar, bakınız, belediyeye kayyumlar atandıktan sonra 694 milyon
TL parasını ne yaptık, oradaki esnafımıza borcumuzu ödedik. O belediyeler
vergileri toplamışlar, belediye milletten borç, esnaflardan mal, hizmet
almışlar ama paralarını ödememişler, paralarını dağa taşa elektronik eşya
olarak ödemişler. 
Üçüncüsü,
diğer bir hatip de şunu söyledi: “TOKİ’yle alakalı rant sağlıyor.” dendi;
değerli arkadaşlar, “Raporlara yansıyan şekliyle…” dendi; keşke o raporların
tarih ve sayısını burada ifade etselerdi, biz de araştırsaydık, biz de gerekeni
yapsaydık.
Biz
şuna inanıyoruz değerli arkadaşlar, bakınız, “Nasıl olsa Hükûmet bizde, bize
kimse dokunmaz.” demiyoruz. Millet var, en iyi hesap gören millettir. Biz
İSKİ’yi unutmadık, İSKİ’leri unutmadık. Dolayısıyla, bu millet 31 Martta kimin
ne yaptığını çok…
(Mikrofon
otomatik cihaz tarafından kapatıldı) 
UĞUR
AYDEMİR (Devamla) – Sayın Başkanım, son cümlem. 
BAŞKAN
– Yok, olmaz artık, çok zorluyorsunuz, sonra itirazlar geliyor. Siz bitirin,
siz konuşmanıza devam edin, mikrofon olmadan da duyulur. 
UĞUR
AYDEMİR (Devamla) – Sayın hatipten şunu rica ediyorum: TOKİ kime 45 milyar rant
sağlamış? Hangi raporda, hangi tarihte varsa, bize iletirse biz de gerekeni
yapalım. Biz de Plan ve Bütçe Komisyonu üyesiyiz, biz de milletvekiliyiz,
denetim görevimizi biz de yapmak istiyoruz. 
Teşekkür
ediyorum. (AK PARTİ sıralarından alkışlar) 
BAŞKAN
– Teşekkürler Sayın Aydemir. 
GÜRSEL
TEKİN (İstanbul) – Sayın Başkan…
BAŞKAN
– Sayın Gürsel Tekin, ne gerekçeyle söz istediğinizi açıklamanız gerekiyor ya
da grup başkan vekiliniz açıklasın. 
GÜRSEL
TEKİN (İstanbul) – Öncelikle, Sayın Vekilimize 45 milyar doların nasıl talan
edildiği raporunun sayısını, tarihini, kişileri dâhil olmak üzere vereceğim.
Bizim hazırlamış olduğumuz raporda 100 milyar dolar İstanbul’da imar rantı… 
BAŞKAN
– Buyurun.
UĞUR
AYDEMİR (Manisa) – Ben sataşmadım Sayın Başkanım, raporu istedim ben
kendisinden.
ENGİN
ALTAY (İstanbul) – Sataşmadan değil, açıklama için söz veriyor, 69… Açıklamadan
da söz verir. 
BAŞKAN
– Açıklamayı buradan da yapabilir, oradan da yapabilir. Bakın, iki kere
sözünüzü uzattım, üç dakikayı 2 katına çıkardınız. Siz de dinleyin, bunların
hoşgörü içerisinde kabul edilmesi gerekiyor. 
Buyurun.
IV.- AÇIKLAMALAR (Devam)
30.- İstanbul Milletvekili Gürsel Tekin’in, Manisa Milletvekili Uğur
Aydemir’in HDP grup önerisi üzerinde AK PARTİ Grubu adına yaptığı
konuşmasındaki bazı ifadelerine ilişkin açıklaması
GÜRSEL
TEKİN (İstanbul) – Sayın Başkan, biraz önce ifade etmiş olduğum rapor benim
hazırlamış olduğum rapor değildir, TOKİ uzmanlarının sadece İstanbul’da 76
projeyle ilgili hazırlamış olduğu bir rapordur. Tabii ki onların tamamını size
hemen verebilirim ama benim kişisel olarak…
UĞUR
AYDEMİR (Manisa) – Tarihi aklınızdadır Sayın Tekin, millet duysun; tarih
aklınızdadır, sayı aklınızdadır. 
GÜRSEL
TEKİN (Devamla) – Efendim, tarihinin hiçbir önemi yok şu anda zaten, ne anlam
ifade eder? 
UĞUR
AYDEMİR (Manisa) – Niye önemi yok? 
BAŞKAN
– Sayın Aydemir, karşılıklı konuşmayalım. 
Sayın
Gürsel Tekin, Genel Kurula hitap edin. 
GÜRSEL
TEKİN (Devamla) – Yani siz kendi tayin etmiş olduğunuz uzmanlara itibar
etmeyecekseniz o başka bir şey ama bu benim hazırladığım bir rapor değildir.
Benim hazırladığım raporu 2012 yılında burada sizlerle paylaştım, İstanbul’da
imar rantından elde edilen paranın 100 milyar dolar olduğunu tekrar ifade
ediyorum ama 76 projeyle ilgili firmalar dâhil olmak üzere size takdim
edebilirim. 
Teşekkür
ederim. 
ABDULLAH
GÜLER (İstanbul) – Açıklayın Beyefendi.
UĞUR
AYDEMİR (Manisa) – Sayın Başkan…
BAŞKAN
– Sonra, başka söz talepleri var, size tekrar söz vereceğim Sayın Aydemir. 
Bitti
mi Sayın Tekin? 
GÜRSEL
TEKİN (Devamla) – Başkanım “açıklayın” diyor da…
ABDULLAH
GÜLER (İstanbul) – “Tarih, sayı numarası” dediniz, öyle çıktınız. 
BAŞKAN
– Siz Genel Kurula hitap ederseniz Sayın Gürsel Tekin…
GÜRSEL
TEKİN (Devamla) – Tabii ki. 
Beyefendi,
şu anda elimdeki, uzmanların hazırlamış olduğu raporu hepinize takdim
edebilirim, Türkiye Büyük Millet Meclisinde de var, istiyorsanız TOKİ’den de
alabilirsiniz. 
ABDULLAH
GÜLER (İstanbul) – Gürsel Bey, lütfen tarih ve sayı numarası verir misiniz? 
AHMET
ÖZDEMİR (Kahramanmaraş) – Açıkla.
GÜRSEL
TEKİN (Devamla) – Siz tarihi, sayıyı ne yapacaksınız? 240 milyar dolar…
Uzmanların hazırlamış olduğu… 
AHMET
ÖZDEMİR (Kahramanmaraş) – Ya, sen söyledin ya “Tarih, sayı vereceğim.” dedin. 
ABDULLAH
GÜLER (İstanbul) – Ya, sayı ve tarih istiyoruz. 
GÜRSEL
TEKİN (Devamla) – Kardeşim, bakın, bu rapor bana ait değil. Bu raporun tamamını
size vereceğim, çok merak ediyorsanız gidersiniz, araştırırsınız, bu kadar
basit. Bunu ben hazırlamış değilim, bunu hazırlayan sizin uzmanlarınız, size
takdim edeceğim. 
Teşekkür
ediyorum. 
BAŞKAN
– Teşekkürler Sayın Tekin.
ABDULLAH
GÜLER (İstanbul) – Genel Kurula takdim edin efendim, Genel Kurula. 
MERAL
DANIŞ BEŞTAŞ (Siirt) – Sayın Başkanım…
BAŞKAN
– Sayın Danış Beştaş, buyurun.
MERAL
DANIŞ BEŞTAŞ (Siirt) – Sayın hatip konuşmasında açıkça belediye başkanlarımıza
ve konuşmama sataşmıştır. “Dağa hizmet değildir belediyecilik...” Yani birçok
şey söyledi. 
BAŞKAN
– Buyurun Sayın Danış Beştaş.
İki
dakika süre veriyorum.
VII.- SATAŞMALARA İLİŞKİN KONUŞMALAR
1.- Siirt Milletvekili Meral Danış Beştaş’ın, Manisa Milletvekili Uğur
Aydemir’in HDP grup önerisi üzerinde AK PARTİ Grubu adına yaptığı konuşmasında
Halkların Demokratik Partisine ve şahsına sataşması nedeniyle konuşması
MERAL
DANIŞ BEŞTAŞ (Siirt) – Sayın Başkanım, teşekkür ediyorum.
Değerli
milletvekilleri, ben belgelerle konuştum, Sayıştay raporundaki verilerle
konuştum ama hatip, ezbere -her zaman olduğu gibi, bir AKP klasiği- attı tuttu,
bizi her türlü ithamla suçladı. 
UĞUR
AYDEMİR (Manisa) – Neyi attım tuttum?
MERAL
DANIŞ BEŞTAŞ (Devamla) – Bir kere, ben Sayıştay raporlarına dayanıyorum. 
UĞUR
AYDEMİR (Manisa) – Tamam, ne var Sayıştay raporlarında?
MERAL
DANIŞ BEŞTAŞ (Devamla) – Sayıştay raporlarında açıkça kayyumların büyük
yolsuzluklar, kayırmacılıklar ve hırsızlıklar yaptığı sabit. 
UĞUR
AYDEMİR (Manisa) – Nerede, gösterin bana.
MERAL
DANIŞ BEŞTAŞ (Devamla) – Sayıştay raporu elimde, konuşmam sonrasında size
takdim edebilirim.
İkincisi:
Bizim, kayyum atanan 102 belediyemizden 95’inin müfettişlerce onlarca, yüzlerce
defa denetlendiğini ve tek bir yolsuzluk tespit edilmediğini bütün Türkiye
yurttaşlarına söylemek istiyorum. Âdeta şöyle bir hâl almıştı: Müfettişlere,
belediye personeli gibi, belediyelerde sürekli özel odalar tahsis edilmişti.
Ben bunun tanığıyım. O dönemde Eş Başkan Yardımcısıydım ve defalarca buna
tanıklık ettim. Müfettişler personel gibi çalıştığı hâlde hiçbir yolsuzluk
tespit etmediler.
Üçüncüsü:
Dağa bayıra, yola yapıldığı iddia edilen yardımlar, sizin sadece halkta algı
yaratmak için sözlü olarak söylediğiniz -çok üzülerek söylüyorum- yalanlardır.
Tek bir dava dosyasında -dava dosyalarının yüzde 99’unu biliyorum- sizin
söylediğiniz hiçbir bilgi ve iddia bile yoktur. Bizim belediyelerimizin
araçları çukurlara, bilmem dağlara, hendeklere vesaireye gönderdiğine dair
sadece bir algı yaratmaya çalışıyorsunuz.
OYA
ERONAT (Diyarbakır) – Emin misin? 
MERAL
DANIŞ BEŞTAŞ (Devamla) – Halk gerçekleri biliyor, biz de gerçekleri biliyoruz.
Belediye başkanlarımızı, sadece ve sadece halkı temsil ettikleri için,
demokratik siyasette ısrar ettikleri için şu anda hapiste tutuyorsunuz… 
OYA
ERONAT (Diyarbakır) – Yüzün kızarsın biraz, yüzün kızarsın.
MERAL
DANIŞ BEŞTAŞ (Devamla) – …ve AKP, burada kendi belediyelerinden elde ettikleri
rant yetmezmiş gibi bir de bizim belediyelerimizde kayyumlar eliyle büyük
vurgunlar yapmaktadır. Bunu siz de gayet iyi biliyorsunuz, biz de biliyoruz.
(HDP sıralarından alkışlar) 
OYA
ERONAT (Diyarbakır) – İnsanın biraz yüzü kızarır, yüzü. İnsanın biraz yüzü
kızarır bu attığı yalanlardan. 
UĞUR
AYDEMİR (Manisa) – Sayın Başkan…
BAŞKAN
– Sayın Aydemir…
UĞUR
AYDEMİR (Manisa) – Sayın Başkanım, her iki hatip de benim iddialarıma, mesela
TOKİ’yle alakalı tarih…
BAŞKAN
– Buyurun, iki dakika süre veriyorum. 
ENGİN
ALTAY (İstanbul) – Sataşma yok ki ya. 
Ben
de sataşmadan söz talep ediyorum. 
2.- Manisa Milletvekili Uğur Aydemir’in, İstanbul Milletvekili Gürsel
Tekin’in yaptığı açıklamasında ve Siirt Milletvekili Meral Danış Beştaş’ın
sataşma nedeniyle yaptığı konuşmasında şahsına sataşması nedeniyle konuşması
UĞUR
AYDEMİR (Manisa) – Sayın Başkanım, teşekkür ediyorum.
Değerli
arkadaşlar, bakınız “Raporlarımızda tespit edilmiştir.” dedi Sayın Gürsel Tekin
Bey. Ben diyorum ki: Sayın Gürsel Bey, söz istediniz, geldiniz. Tarih ve
sayı... TOKİ bir rapor düzenliyorsa onun tarihi vardır, onun sayısı vardır. Siz
de milletvekilisiniz, biz de milletvekiliyiz. Biz de gidip araştıralım. O tarih
ve sayıyı bize milletimizin duyacağı şekilde söylemenizi beklerdik. Neden
beklerdik? Burada söylediğinizi milletimiz dinliyor ama tarih, sayısını bana
veremezseniz -iki dakika sonra, beş dakika sonra, on dakika sonra- bu, ortada
ne olacak? Artık bir iddia olarak kalacak diyelim. Biz bu iddiaları kabul
etmiyoruz. 
İkincisi:
Evet, hatibiz, hatipliğimizi konuşturacağız tabii ama biz iddiaları… İçişleri
Bakanlığının web sayfasına girerseniz web sayfasında benim söylediklerimi çok
net bir şekilde görürsünüz. 
MERAL
DANIŞ BEŞTAŞ (Siirt) – Ben davanın sınırından söz ediyorum.
UĞUR
AYDEMİR (Devamla) – Yani çukurlar kazılmadı da biz rüyamızda mı gördük o
çukurları, o kepçeler çukurları kazmadı mı? 
Sayın
vekilim, değerli arkadaşlar, bu…
ERKAN
BAŞ (İstanbul) – Mahkeme kararını söyle. Sayı, numarasını söyle. Aynı şey senin
için de geçerli. Gürsel Tekin’den istediğini sen söyle. 
UĞUR
AYDEMİR (Devamla) – Değerli arkadaşlar, Türkiye 81 ilden ibarettir, 780 bin
kilometrekaredir. 
ERKAN
BAŞ (İstanbul) – Mahkeme adı, mahkeme numarası vardır. 
UĞUR
AYDEMİR (Devamla) – Türkiye’yi, bazı illeri bazı değişik isimlerle kimse
adlandıramaz. 780 bin kilometre Türkiye Cumhuriyeti devletidir, vatanıdır, tek
bayrağımız vardır. (AK PARTİ sıralarından alkışlar) 
MAHMUT
TOĞRUL (Gaziantep) – Lafı dolandırma. Bir örnek ver, bir örnek.
ERKAN
BAŞ (İstanbul) – Mahkeme adı, dosya numarası.
UĞUR
AYDEMİR (Devamla) – Dolayısıyla seçimler yaklaştığı için tekrar bir algı
oluşturmaya kalkmayın. Hiçbir kayyum ne… Valilerdir kayyumlar, kaymakamdır
kayyumlar. Hiçbir kayyum, hiçbir tanesi bugüne kadar yolsuzluk yapmamıştır.
Sayıştay raporlarında -siz de çok iyi biliyorsunuz, ben de çok iyi biliyorum,
benim uzmanlık alanım- değerli milletvekili, orada muhasebe hatalarıyla alakalı
yön gösteriyor. Zaten yolsuzluk varsa adamı burada nereye götürürler? Sizin
belediye başkanlarınızın başına gelen bizimkilerin de başına gelir. Rahat olun.

Teşekkür
ederim Sayın Başkanım. (AK PARTİ sıralarından alkışlar) 
BAŞKAN
– Teşekkürler Sayın Aydemir.
ENGİN
ALTAY (İstanbul) – Sayın Başkan…
BAŞKAN
– Sayın Altay’ın söz talebi var.
Buyurun.
IV.- AÇIKLAMALAR (Devam)
31.- İstanbul Milletvekili Engin Altay’ın, Manisa Milletvekili Uğur
Aydemir’in sataşma nedeniyle yaptığı konuşmasındaki bazı ifadelerine ilişkin
açıklaması
ENGİN
ALTAY (İstanbul) – Şimdi, sayın hatip grubumuza mensup İstanbul Milletvekili
Gürsel Tekin’in iddialarını tahrif etmek suretiyle “Raporların tarihi nerede,
nerede?” diyerek sanki Gürsel Tekin Meclisi ve kamuoyunu yanlış bilgilendiriyor
gibi bir algı yarattı. 
İLYAS
ŞEKER (Kocaeli) – Doğru… Doğru… Gerçekten de öyle.
ENGİN
ALTAY (İstanbul) – Efendim, bitireyim.
Sayın
Tekin’in bunlara cevap vermesi gerekiyor, bir. Ama ben asıl başka bir konuya
değinmek istiyorum.
O
şu: Şimdi “Yeni sistem, yeni sistem…” diyor AK PARTİ Grubumuz. Ama daha sistemi
AK PARTİ kavramadı, sisteme entegre olamadı. Şöyle olamadı: Burası yasama
organı sayın milletvekilleri. Biz burada yürütmeyi eleştiririz, siz de
eleştirirsiniz. Yani eleştirmelisiniz de zaten. 
UĞUR
AYDEMİR (Manisa) – Tamam. Onda sıkıntı yok.
ENGİN
ALTAY (İstanbul) – Bizim burada -Cumhuriyet Halk Partisi bakımından söylüyorum-
hiçbir sayın milletvekilimizin eleştirisi AK PARTİ Grubuna yönelik değildir.
Yürütmeyi eleştirmek bizim hakkımız. Siz savunursunuz, ben size yürütmeyi niye
savunuyorsunuz demem, diyemem. Ama gelin, bence siz de artık sadece yasama
organı üyesi olduğunuzun… Yani iktidar partisine mensup milletvekili değilsiniz
siz.
UĞUR
AYDEMİR (Manisa) – Haksızlığa karşıyız Sayın Altay.
ENGİN
ALTAY (İstanbul) – Bitireyim efendim.
Siz
birinci partisiniz, Türkiye Büyük Millet Meclisinde birinci partisiniz. Biz
ikinci partiyiz. Böyle gidiyor.
(Mikrofon
otomatik cihaz tarafından kapatıldı) 
ENGİN
ALTAY (İstanbul) – Bu psikolojiden sıyrılamaz ise AK PARTİ Grubu hem gereksiz
alınganlıklar yaşayacaklar… Ben Hükûmeti eleştiriyorum, “Bana sataştı.” diyor,
olmaz ki. Ben Hükûmete sataşıyorum. Böyle bakmayın. Böyle bakmamalısınız. Biz
sizi bir şeyle… Yani bu ülkeyi yangın yerine çeviren AK PARTİ değildir,
Hükûmettir; onu söylüyoruz. Böyle söyleyeceğiz. Böyle anlarsanız Meclis daha
verimli olur.
Girmek
istemediğim bir topa da, bir dakika müsaade ederseniz gireyim. Bu hendek
meselesi. Tamam, belki görevden alınan bir belediye başkanı belediye
başkanıyken kepçe hendek kazmıştır. Ama insafsızlık şurada ya: Bu hendek
kazılırken bu Hükûmetin valisi, bu Hükûmetin kaymakamı kabak çekirdeği mi
yiyordu kardeşim? 
(Mikrofon
otomatik cihaz tarafından kapatıldı) 
BAŞKAN
– Tamamlayın Sayın Altay.
İLYAS
ŞEKER (Kocaeli) – Belediyelerin hendek kazdığını kabul ediyorsunuz yani.
ENGİN
ALTAY (İstanbul) – Hükûmetin kaymakamı, Hükûmetin valisi hendekler kazılırken
şantiye şefi gibi orada hendeğin başındaydı, iddia ediyorum.
UĞUR
AYDEMİR (Manisa) – Onların da cezasını verdik.
ENGİN
ALTAY (İstanbul) - Olay budur. (CHP sıralarından alkışlar) 
BAŞKAN
– Evet, belki de terminolojiyi bizim de biraz yerleştirmek için çaba harcamamız
gerekiyor. Mesela birinci parti grup başkan vekili söz istemiş diyelim ama
sizden önce –size söz vereceğim Sayın Akbaşoğlu- Gürsel Tekin’e yerinden söz
vereceğim. 
Lütfen,
yerinizden bir dakika süreyle açıklamalarınızda bulunun. 
MERAL
DANIŞ BEŞTAŞ (Siirt) – Sayın Başkan, ben de söz istiyorum. 
BAŞKAN
– Sayın Danış Beştaş, size de söz vereceğim. 
Buyurun.

32.- İstanbul Milletvekili Gürsel Tekin’in, Manisa Milletvekili Uğur
Aydemir’in sataşma nedeniyle yaptığı konuşmasındaki bazı ifadelerine ilişkin
açıklaması
GÜRSEL
TEKİN (İstanbul) – Sayın Başkanım, arkadaşlarımız büyük olasılıkla gazeteleri
de okumuşlardır. Bir hafta önce Cumhuriyet gazetesinin manşetinde…
UĞUR
AYDEMİR (Manisa) – Rapordan manşet. 
GÜRSEL
TEKİN (İstanbul) – Tekzip ettiniz mi? Tekzip ettiniz mi sevgili kardeşim? 
İLYAS
ŞEKER (Kocaeli) – Manşetler ne zaman belge oldu? 
GÜRSEL
TEKİN (İstanbul) - Bakın, TOKİ nasıl tekzip edecek? TOKİ’nin kendi
müfettişlerinin hazırladığı raporu gördüğünüzde… 
İLYAS
ŞEKER (Kocaeli) – Ana muhalefet partisinin düştüğü hâle bak, manşetleri belge
olarak sunuyorlar. 
GÜRSEL
TEKİN (İstanbul) - Burada açık ve net. Burada TL olarak 240 milyarın nasıl
talan edildiğinin firmaları, belgeleri hepsi burada, tamamı burada. 
İLYAS
ŞEKER (Kocaeli) – Yazıklar olsun! Manşetleri belge olarak sunuyorsunuz. Belge
manşete düştü, birazdan yalan habere düşecek.
GÜRSEL
TEKİN (İstanbul) - Hiç bundan kaçınamazsınız. Nasıl bir talanın içinde olduğunu
İstanbul’da… 
İLYAS
ŞEKER (Kocaeli) – Birazdan yalan haber olarak çıkacak. 
GÜRSEL
TEKİN (İstanbul) - İstiyorsanız bir dahaki haftaya ben hepsinin, bu firmaların
fotoğraflarını da getiririm. Burada işte. Biraz önce Sayın Başkana gönderdim. 
İLYAS
ŞEKER (Kocaeli) – Manşetler ne zaman belge oldu? 
GÜRSEL
TEKİN (İstanbul) – Efendim, siz tekzip ettiniz mi?
İLYAS
ŞEKER (Kocaeli) – Biraz sonra da o manşetin yalan olduğunu söylersiniz, merak
etmeyin. 
GÜRSEL
TEKİN (İstanbul) – Bakın, bu rapor, müfettişlerin, sizin hazırlamış olduğunuz… 
BAŞKAN
– Teşekkürler Sayın Tekin. 
Karşılıklı
konuşmaya dönüşme eğilimi içinde bu diyalog. Sanırım herkes derdini
anlatabildi. 
Sayın
Akbaşoğlu sizin söz isteğiniz var, buyurun. 
33.- Çankırı Milletvekili Muhammet Emin Akbaşoğlu’nun, İstanbul
Milletvekili Gürsel Tekin’in yaptığı açıklamasındaki bazı ifadelerine ilişkin
açıklaması
MUHAMMET
EMİN AKBAŞOĞLU (Çankırı) – Teşekkür ediyorum Sayın Başkan. 
Tabii,
biraz evvelki konuşmaları hep beraber dinledik. Sayın Gürsel Tekin konuşmasında
TOKİ’yle ilgili, uzmanların ve biraz evvel konuşmasında da müfettişlerin
raporundan, kurumsal bir rapordan bahsetti. Ama biraz evvel değerli
arkadaşımıza telefondan göndermiş olduğu resim bir el broşürü niteliğinde.
“Gürsel Tekin: İstanbul kazanacak.” şeklinde bir broşürden ibaret. Dolayısıyla
bunun raporla uzaktan yakından bir ilgi ve alakası yok. Bunu bir kere kayıtlara
geçirelim. 
Sonuç
itibarıyla, değerli arkadaşlar, Türkiye Cumhuriyeti devleti bir hukuk
devletidir ve hukuk herkese genel ve eşit çerçevede uygulanmaktadır. 
(Mikrofon
otomatik cihaz tarafından kapatıldı) 
BAŞKAN
– Sözlerinizi tamamlayın Sayın Akbaşoğlu. 
Buyurun.

MUHAMMET
EMİN AKBAŞOĞLU (Çankırı) – Kayyumlarla ilgili, biraz evvelki konuşmalarda
değerli milletvekilimiz gerekli açıklamaları yaptı. Orada eğer hukuka aykırı,
ceza hukukunu ilgilendiren boyutları varsa sistem işler, gerekli idari, hukuki
soruşturmalar yapılır ve kim olursa olsun, hukuka aykırı işlemin karşılığı
kendisine bu devlette verilir. Dolayısıyla, kayyumlarla ilgili de yapılan budur
ve atanan kayyumlar da bu devletin kamu görevlileridir, valileridir,
kaymakamlarıdır. Eğer bir yolsuzluk, bir rant söz konusuysa herkese ilişkin
olarak bu hususları yargı önüne götürmek herkese açıktır. Dolayısıyla, afaki bir
şekilde, gayriciddi bir şekilde, hiçbir somut olayı vermeksizin…
(Mikrofon
otomatik cihaz tarafından kapatıldı) 
BAŞKAN
– Toparlayın Sayın Akbaşoğlu. 
Buyurun.

MUHAMMET
EMİN AKBAŞOĞLU (Çankırı) – …sadece afaki olarak “Çamur at, izi kalsın.”
sadedinde konuşmaların bu Mecliste yeri olmaması lazım gelir. 
Ayrıca,
şunu ifade etmek isterim ki Cumhurbaşkanlığı hükûmet sisteminde yasama ayrıdır,
yürütme ayrıdır. Biz AK PARTİ Grubu olarak yasama grubuyuz. Evet, yürütmeyi de
AK PARTİ’ye verdi bu millet. Yürütmeyi temsil eden Cumhurbaşkanı AK PARTİ’nin
yürütme organı aynı zamanda, evet, AK PARTİ’nin Genel Başkanı. 
BURCU
KÖKSAL (Afyonkarahisar) – Yürütmeyi başka türlü algılıyorsunuz siz. 
MUHAMMET
EMİN AKBAŞOĞLU (Çankırı) – Dolayısıyla, değerli arkadaşlar, yürütmeyi ayrı
belirledi milletimiz, AK PARTİ’nin adayına verdi; yasamayı ayrı belirledi, onu
da AK PARTİ’ye verdi. 
(Mikrofon
otomatik cihaz tarafından kapatıldı)
ALİ
ÖZTUNÇ (Kahramanmaraş) – Çok güzel yürütüyorsunuz, helal olsun(!)
MUHAMMET
EMİN AKBAŞOĞLU (Çankırı) – Biz birinci Meclis grubu olarak yürütmeyle ilgili
haklı eleştiriler…
Son
olarak…
BAŞKAN
– Ama bu sefer bağlamanız gerekiyor Sayın Akbaşoğlu.
MUHAMMET
EMİN AKBAŞOĞLU (Çankırı) – Tabii, bağlıyorum.
BAŞKAN
– En çok, ek süre verdiğimde sizin gruptan itirazlar geliyor ama ben bu konuda
özgürlükçü, esnek davranma eğiliminde olduğumu her zaman söylüyorum.
Buyurun,
tamamlayın Sayın Akbaşoğlu.
MUHAMMET
EMİN AKBAŞOĞLU (Çankırı) – Efendim ama ben bir kişi konuşuyorum, üç beş kişiye
cevap veriyorum.
BAŞKAN
– Devam edin, fark etmiyor, süre hakkınız bu.
MUHAMMET
EMİN AKBAŞOĞLU (Çankırı) – Evet, üç beş kişiye cevap veriyorum.
BAŞKAN
– Ben gene tanıyorum ama siz de bağlayın sözlerinizi.
MUHAMMET
EMİN AKBAŞOĞLU (Çankırı) – Orada da temsiliyette adalet gerekiyor. Dolayısıyla
bu konuda yürütmeyle ilgili teklifler, tenkitler tabii ki yapılabilir ama
haksız, iftiraya dayalı, “Çamur at, izi kalsın.” sadedinde olan şeylere de AK
PARTİ Grubu olarak biz burada gerekli cevapları vermek mecburiyetindeyiz. 
Dolayısıyla
TOKİ’yle ilgili böyle bir rapor söz konusu değildir. Kayyumlarla ilgili gereken
hukuki işlemler yapılmıştır ve herkese yönelik bu şekilde bir genel uygulama
söz konusudur hangi partiden olursa olsun.
Üçüncü
olarak da yasama ve yürütme ayrımında kuvvetler ayrılığı ilkesi devam etmekte.
Bununla beraber kuvvetlerin uyumu da mutlaka gözetilmesi gerekmektedir. 
(Mikrofon
otomatik cihaz tarafından kapatıldı) 
MUHAMMET
EMİN AKBAŞOĞLU (Çankırı) – Haksız eleştirilere kim olursa olsun cevap vermek de
bizim boynumuzun borcudur. 
Teşekkür
ederim.
BAŞKAN
– Teşekkürler Sayın Akbaşoğlu.
LÜTFÜ
TÜRKKAN (Kocaeli) – Sayın Başkanım, söz istiyorum.
BAŞKAN
– Sayın Danış Beştaş’ın söz talebi var; sonra Sayın Türkkan, size söz
vereceğim.
Buyurun
Sayın Danış Beştaş.
34.- Siirt Milletvekili Meral Danış Beştaş’ın, Çankırı Milletvekili
Muhammet Emin Akbaşoğlu’nun yaptığı açıklamasındaki bazı ifadelerine ilişkin
açıklaması
MERAL
DANIŞ BEŞTAŞ (Siirt) – Teşekkürler Sayın Başkan.
Doğrusu
sataşma vardı ama ben yerimden yanıt vereyim yine de.
BAŞKAN
– Yerinizden lütfen, evet.
MERAL
DANIŞ BEŞTAŞ (Siirt) – Sayın hatibe, grup başkan vekiline çok teşekkür
ediyorum, gerçekten iktidar pratiğini çok iyi özetlediler. “Afaki ve gayriciddi
iddialar” tanımlaması cuk diye oturuyor iktidar partisinin uygulamasına. Çünkü
ben demin kürsüden de söyledim, biz belgeyle konuşuyoruz, Sayıştay raporuyla,
mahkeme dosyalarıyla, savcılığın soruşturma resmî belgeleriyle. Sayın hatip ne
dedi cevap olarak? Dedi ki: “İçişleri Bakanlığının sitesine bakın, orada
görürsünüz.” Benim muhatabım İçişleri Bakanlığının sitesi değil. İçişleri
Bakanı bir siyasi temsiliyet olarak kesinlikle subjektif ve iktidarı koruyan,
kayıran bir yaklaşımla yapıyor. Bu birincisi.
İkincisi:
Yine, sayın hatiplerin ikisi de dedi ki: “Ceza hukukudur muhatabı.” 
(Mikrofon
otomatik cihaz tarafından kapatıldı)
BAŞKAN
– Buyurun devam edin Sayın Danış Beştaş.
MERAL
DANIŞ BEŞTAŞ (Siirt) – Kayyumlar yaparsa ya da belediye başkanları, konusu suç
olan bir şey olursa ceza hukukudur muhatabı diyorum. Ben de hafızalarını biraz yoklamalarını
istiyorum, bu kadar unutkan olamazlar. Daha dün Melih Gökçek Ankara’yı parsel
parsel satıyordu, tek bir ceza soruşturması yapılmadan görevden alındı. Kadir
Topbaş’la ilgili iddialar ayyuka çıkmışken tek bir soruşturma açılmadan
görevden alındı. Benim demin çok basit bir örnek olarak verdiğim benzin örneği
bile ciddi bir ceza soruşturması konusudur. Bu nedenle cevap verirken asıl
belgelere dayananların bizler olduğunu ve kendi sözlerinin bizzat kendi
atadıkları, kendi seçtikleri birimler tarafından bile artık kabul edilemez
boyutlara vardığını not etmek istiyorum. 
Teşekkür
ediyorum.
BAŞKAN
– Teşekkürler Sayın Danış Beştaş.
Sayın
Türkkan…
35.- Kocaeli Milletvekili Lütfü Türkkan’ın, Manisa Milletvekili Uğur
Aydemir’in HDP grup önerisi üzerinde AK PARTİ Grubu adına yaptığı
konuşmasındaki bazı ifadelerine ilişkin açıklaması
LÜTFÜ
TÜRKKAN (Kocaeli) – Sayın Başkan, Adalet ve Kalkınma Partisi Grubu adına
konuşan arkadaşımızın kayyumlarla ilgili ifadelerine daha önce HDP’nin grup
önerisinde grubumuzun görüşlerini belli etmiştik, anlatmıştık fakat bu hendek
konusuna ben bir de kendim değinmek istiyorum.
Bu
hendeklerin kazılmaya başlandığı dönem de 24’üncü Dönemdi. “Çözülme süreci,
ihanet süreci” diye adlandırdığımız, kendilerinin “çözüm süreci” dedikleri dönemde
bu hendekler açılırken kaymakamlara “Siz bunu görmeyeceksiniz.”, valilere “Siz
bu teröristlerin geçişini engellemeyeceksiniz.” talimatını verdiler. Geldiğimiz
noktada o kazılan hendeklerde bu vatanın evlatları şehit oldu. O zaman o
hendekleri kazanlara ihtiyaçları vardı; seçim geliyordu, bu seçim sürecinde
orada yaşayan PKK terör örgütünü destekleyenlere ihtiyaçları vardı. 
(Mikrofon
otomatik cihaz tarafından kapatıldı)
BAŞKAN
– Sayın Türkkan, devam edin.
LÜTFÜ
TÜRKKAN (Kocaeli) – Şimdi, mart ayında seçim geliyor, yine bir ihtiyaç hasıl
oldu. Yine öyle bir oya ihtiyacınız olduğunda yine hendek kazılmasına müsaade
edecek misiniz? Yine hendek kazanlara göz yumacak mısınız? Yine hendek kazanlar
için “Bırakın bunları, görmeyin.” diye valilere talimat verecek misiniz?
Habur’da rahatsız olmasınlar diye kaldırdığınız Türk Bayraklarını yine yerinden
sökecek misiniz? Bu konuda Hükûmetinize olan güvenimiz maalesef mevcut değil,
bunu belirtmek istedim.
BAŞKAN
– Teşekkürler Sayın Türkkan. 
MUHAMMET
EMİN AKBAŞOĞLU (Çankırı) – Sayın Başkanım, zabıtlara geçmesi için şunu ifade
etmem gerekir.
BAŞKAN
– Lütfen, çok kısa artık, oylamaya geçeceğim Sayın Akbaşoğlu.
Buyurun.
MUHAMMET
EMİN AKBAŞOĞLU (Çankırı) – Biraz evvel Sayın Grup Başkan Vekili arkadaşımızın
yapmış olduğu açıklamaları kabul etmek mümkün değildir, asla; bu iddiaları
reddediyoruz. 
LÜTFÜ
TÜRKKAN (Kocaeli) – Habur’da resimleri indirdiniz ya, Atatürk’ün resimlerini
indirdiniz, Türk Bayrağı’nı indirdiniz. 
MUHAMMET
EMİN AKBAŞOĞLU (Çankırı) – Hiçbir zaman zaman teröristlere bir geçiş söz konusu
olmamıştır. Dün de, bugün de, yarın da bütün teröristlerle ve terör gruplarıyla
mücadelemiz en keskin şekilde, mutlaka devam edecektir. Bu konuda asla bir
taviz verilmeyecek. Bu konudaki ifadeleri tamamıyla reddettiğimi ifade etmek
isterim.
Sağ
olun.
BAŞKAN
– Teşekkürler Akbaşoğlu.
LÜTFÜ
TÜRKKAN (Kocaeli) – Sayın Başkan, Sayın Milletvekili o dönem Türkiye’de miydi
bilmiyorum ama Türkiye’de yaşayan herkes bu manzaralara tanıklık etti. Habur’da
indirilen Türk Bayrağı’na, sorgusu yapılan teröristlere davranışlara, onlara
ikram edilen lahmacunlara bu millet tanıklık etti. Siz Türkiye’de değilseniz,
bunlara tanıklık etmediyseniz bilmiyorum ama ben bir söz istiyorum: Hem vallahi
deyin hem billahi deyin, seçim geliyor, “Bundan sonra seçim için biz Türkiye’yi
böyle bir acze asla düşürmeyeceğiz.” deyin, biz bu sefer yemininize inanmak
istiyoruz. 
BAŞKAN
– Teşekkürler Sayın Türkkan.
MUHAMMET
EMİN AKBAŞOĞLU (Çankırı) – Sayın Başkanım…
BAŞKAN
– Artık tamamlayalım Sayın Akbaşoğlu.
VI.- ÖNERİLER (Devam)
A) Siyasi Parti Grubu Önerileri (Devam)
1.- HDP Grubunun, Grup Başkan Vekili Mersin Milletvekili Fatma Kurtulan
ve Grup Başkan Vekili Kars Milletvekili Ayhan Bilgen tarafından, Sayıştay
raporlarında yer alan belediyelerdeki yolsuzlukların araştırılması amacıyla
12/11/2018 tarihinde TBMM Başkanlığına verilmiş olan Meclis araştırması
önergesinin ön görüşmelerinin, Genel Kurulun 13 Kasım 2018 Salı günkü
birleşiminde yapılmasına ilişkin önerisi (Devam)
BAŞKAN
- Halkların Demokratik Partisi grup önerisini oylarınıza sunuyorum: Kabul
edenler… Etmeyenler… Öneri kabul edilmemiştir.
Birleşime
on dakika ara veriyorum.
Kapanma Saati: 16.54
İKİNCİ OTURUM
Açılma Saati: 17.09
BAŞKAN: Başkan Vekili Mithat SANCAR
KÂTİP ÜYELER: Şeyhmus DİNÇEL (Mardin), Mustafa AÇIKGÖZ
(Nevşehir)
----- 0 -----
BAŞKAN
– Değerli milletvekilleri, Türkiye Büyük Millet Meclisinin 16’ncı Birleşiminin
İkinci Oturumunu açıyorum.
Cumhuriyet
Halk Partisi Grubunun İç Tüzük’ün 19’uncu maddesine göre verilmiş bir önerisi
vardır, okutup işleme alacağım ve oylarınıza sunacağım. 
2.- CHP Grubunun, Afyonkarahisar Milletvekili Burcu Köksal ve
arkadaşları tarafından, seçim döneminde vadedildiği hâlde hâlâ
gerçekleştirilmeyen 3600 ek göstergenin kapsamının araştırılması, incelenmesi
ve bu hususta yapılması gerekli düzenlemelerin hayata geçirilmesi amacıyla
12/11/2018 tarihinde TBMM Başkanlığına verilmiş olan Meclis araştırması
önergesinin ön görüşmelerinin, Genel Kurulun 13 Kasım 2018 Salı günkü
birleşiminde yapılmasına ilişkin önerisi 
13/11/2018
Türkiye Büyük Millet Meclisi Başkanlığına
Danışma
Kurulunun 13/11/2018 Salı günü (bugün) yaptığı toplantısında siyasi parti
grupları arasında oy birliği sağlanamadığından grubumuzun aşağıdaki önerisinin
İç Tüzük’ün 19’uncu maddesi gereğince Genel Kurulun onayına sunulmasını
saygılarımla arz ederim. 
 Engin
Altay
 İstanbul
 Grup
Başkan Vekili
Öneri:

Afyonkarahisar
Milletvekili Burcu Köksal ve arkadaşları tarafından seçim döneminde vadedildiği
hâlde hâlâ gerçekleştirilmeyen 3600 ek göstergenin kapsamının araştırılması,
incelenmesi ve bu hususta yapılması gerekli düzenlemelerin hayata geçirilmesi
amacıyla 12/11/2018 tarihinde Türkiye Büyük Millet Meclisi Başkanlığına
verilmiş olan Meclis araştırması önergesinin (536 sıra no.lu) diğer önergelerin
önüne alınarak görüşmelerinin 13/11/2018 Salı günkü birleşimde yapılması
önerilmiştir. 
BAŞKAN
– Önerinin gerekçesini açıklamak üzere, öneri sahibi Cumhuriyet Halk Partisi
Grubu adına Afyonkarahisar Milletvekili Burcu Köksal konuşacaktır. 
Buyurun
Sayın Köksal. (CHP sıralarından alkışlar)
Süreniz
beş dakikadır. 
CHP
GRUBU ADINA BURCU KÖKSAL (Afyonkarahisar) – Sayın Başkan, değerli
milletvekilleri; AKP seçim beyannamesinde polise, öğretmene, hemşireye, din
görevlisine ve diğer idarecilere ek göstergelerinin 3600’e çıkarılacağını
vadetti. Vadetti etmesine de bu vaat de tıpkı emeklilikte yaşa takılanlarda
olduğu gibi seçim zamanı dağıtılan broşürlerde kaldı. 3600 ek gösterge, seçim
meydanlarında, atanamayan öğretmenlere, sağlıkçılara verilen sözler gibi havada
kaldı. 3600 ek gösterge “Taşerona kadro veriyorum.” deyip KİT’lerde kadro dışı
kalan taşeron gibi açıkta kaldı. Şeker fabrikaları satılırken “Beş yıl tam
kapasite çalışacak.” deyip daha bir yılını doldurmadan pancar üreticisinin
elinde kalan şeker pancarı gibi memurun da 3600 ek gösterge hayalinde kaldı.
1,5 milyon öğretmen, polis, kamu avukatları, orman muhafaza memurları, hemşire,
din görevlisi, idareci ve emekliler 3600 ek gösterge bekliyor çünkü 3600 ek
göstergeyle emeklilik ikramiyeleri ve emekli maaşları artacak. 
Bakın,
şimdi, 24 Kasım Öğretmenler Günü yaklaşıyor. Çıkarsınız meydanlara süslü
laflarla “Öğretmenim, canım benim, seni ben pek çok severim.” gibi methiyeler
düzersiniz, sevgi sözcükleriyle seslenirsiniz ama kuru kuru methiye düzmek
yetmiyor. Kimse yemiyor bu lafları, kusura bakmayın. Öğretmenler kıt kanaat
geçiniyor; icralık olan mı ararsın, kredi borcu olan mı. Öğretmen maaşları
hesaplanırken “Nasıl yapalım?” diye sorduklarında “Vekil maaşlarına denk
olsun.” diyen bir Başöğretmen Atatürk’ün Türkiyesinden öğretmenine 3600 ek
göstergeyi çok gören AKP Türkiyesine geldik, nereden nereye. Polisler, görev
başında mesai gözetmeksizin çalışırlar, yeri gelir şehit olurlar, yeri gelir
gazi olurlar ancak siz Polis Haftası’nda “Kahraman polisim." diye sırtını
sıvazlamakla yetinirsiniz. İş kahraman polise 3600 ek göstergeyi vermeye
gelince vaatten öteye geçmezsiniz. Keza, kamu avukatları, orman muhafaza
memurları, hemşireler, din görevlileri ve idareciler için de durum pek farklı
değil, siz sadece oy avcılığı yaparsınız. (CHP sıralarından “Bravo” sesleri,
alkışlar) 
Polise,
hemşireye, öğretmene, din görevlisine, kısacası memurlara ne kadar değer
verdiğiniz ortada, 10 kere vadettiğiniz 3600 ek göstergeyi 100 Günlük Eylem
Planı’nıza dahi almadınız. Millet kıraathanesinde bedava çay ve kek servisi
kadar önemi yok sizin için 3600 ek göstergenin. Ekonomik kriz bahanesine filan
sığınmayın, 4 milyon Suriyeliye 35 milyar dolarlık kaynak ayıran bir iktidar
kendi yurttaşlarına gelince “Para yok." derse yalan söylemiş olur. Siz en
iyisi özelleştirmeyle elde ettiğiniz 61 milyar doları nereye harcadığınızı bir
anlatın. Sadece Katar’a satılan malın mülkün değeri 19 milyar dolar. 2017
Sayıştay raporuna yansıyan İstanbul Büyükşehir Belediyesindeki toplam 753
milyon liralık usulsüzlüğü açıklayın ya da AKP’li 20 büyükşehir belediyesindeki
12 milyar 599 milyon 974 bin liralık bütçe açığının hesabını verin.
Cumhurbaşkanının maaşına gelince yüzde 26 zam verip sağlık harcaması için
Cumhurbaşkanına 3 milyon liralık bütçe ayırırken 1,5 milyon yurttaşımızın
binbir umutla beklediği 3600 ek göstergeyi vermeye yanaşmıyorsunuz. 
Şimdi
buradan sesleniyorum: Polis kardeşim, yerel seçimler yaklaşıyor. Sizleri
ziyaret edip AKP’li belediye başkanlarına oy isteyecekler. Sevgili öğretmenim,
sayın hocam; seni yandaş sendikalara, sarı sendikalara çağırıp makamlarını
korumak için AKP’li belediye başkanlarına oy isteyecekler. Hemşire arkadaşım,
hastanede sizi konferans salonuna toplayıp AKP’li belediye başkanına oy
isteyecekler. İşte o zaman benim bu konuşmalarımı hatırlayın, işte o zaman sana
3600 ek göstergeyi çok görüp Suriyeliye milyar dolarlar veren AKP’yi
hatırlayın. Memur kardeşim, sen çocuğunu okutmak için dişinden tırnağından
artırırken bunların belediyeleri fersah fersah yolsuzluk yapıyordu, bunları
hatırlayın. (CHP sıralarından alkışlar) 
(Mikrofon
otomatik cihaz tarafından kapatıldı)
BAŞKAN
– Sözlerinizi tamamlayın Sayın Köksal.
BURCU
KÖKSAL (Devamla) – Toparlayacağım Sayın Başkan. 
BAŞKAN
- Bir dakika süre veriyorum. 
Buyurun.

BURCU
KÖKSAL (Devamla) – Yolsuzlukları unutma memur kardeşim, oyunu verirken sana
3600 ek göstergeyi seçim meydanında vaadedip Meclise gelince unutan AKP’yi
unutma kardeşim.
İşte
er meydanı, kim 3600 ek göstergeyi veriyor, vermek istiyor; kim yalan söylüyor;
hodri meydan, hadi bakalım oylamaya! (CHP sıralarından “Bravo” sesleri,
alkışlar)
BAŞKAN
– Teşekkürler Sayın Köksal.
Öneri
üzerinde ilk söz, İYİ PARTİ Grubu adına Adana Milletvekili İsmail Koncuk’a
aittir.
Buyurun
Sayın Koncuk. (İYİ PARTİ sıralarından alkışlar) 
Süreniz
üç dakikadır.
İYİ
PARTİ GRUBU ADINA İSMAİL KONCUK (Adana) – Sayın Başkan, değerli
milletvekilleri; hepinizi saygıyla selamlıyorum.
Aslında
bu Meclis araştırması önergesi son derece isabetli bir döneme rast geldi çünkü
657 sayılı Devlet Memurları Kanunu’nda en eskiyen, Türkiye’nin ekonomik
gerçekleriyle asla uyuşmayan ek gösterge bölümüdür. Dolayısıyla Türkiye Büyük
Millet Meclisine, köhnemiş ve ekonomik hayatımızla asla uyuşmayan bu ek
gösterge rakamlarını kökten değiştirmek için bir fırsat bu yani bunu Türkiye
Büyük Millet Meclisi araştırmayacaksa kim araştıracak? Dolayısıyla bu teklifi
veren arkadaşımızı tebrik ediyorum, kutluyorum. 
Ben
bir memur sendikası eski genel başkanı olarak öğretmenlerimizin, din
görevlilerinin, sağlık çalışanlarının, polislerimizin ve bütün memurlarımızın
bu ek gösterge rakamlarının artık değişmesi gerektiği konusundaki kuvvetli
arzularını çok yakından biliyorum. Defalarca dile getirmemize rağmen, bugüne
kadar, maalesef, hükûmetler bu konuya el atmadı, Maliye Bakanlığı hep kaçak
güreşti. Bu bir fırsat, bunları değerlendirelim.
Değerli
milletvekilleri, seçim meydanlarında, seçim sürecinde, milletin oyunu almak
adına böyle bol keseden atmak çok kolay ama seçim sonucunda… Şu anda 1,5 milyon
kişiyi ilgilendiriyor, Sayın Cumhurbaşkanının o sözü 1,5 milyon kişiyi
ilgilendiriyor; öğretmen, hemşire, sağlık çalışanları ve din görevlileri ama
diğer memurları da dâhil ettiğimizde 2 milyon 800 bin memuru ilgilendiren ve
dolayısıyla 2 milyon memur emeklisini ilgilendiren bir düzenlemeden
bahsediyoruz.
Dolayısıyla,
seçim meydanlarında öyle bol keseden atmayla olmuyor. Bir gün gelir, bu 2
milyon 800 bin kişi, aileleriyle birlikte 20 milyon insan, bu aldatılmışlığın,
bu kandırılmışlığın mutlaka hesabını sorar.
Öğretmenler
Günü geliyor, 24 Kasım tarihi. Öğretmenlere 3600 ek gösterge vererek sağlam bir
başlangıç yapabiliriz, bunun devamı diğer memurlarımızı kapsayacak şekilde
zaman içerisinde genişletilebilir. “Yarın verin.” demiyoruz; Türkiye'nin
hazinesine, ekonomik durumuna uygun olarak bir düzenleme yapılabilir. 
Son
derece düzgün olmayan, aslında memurlarımızın hiyerarşik durumuna da uygun
olmayan ek gösterge rakamları var.
(Mikrofon
otomatik cihaz tarafından kapatıldı) 
BAŞKAN
– Buyurun, devam edin. 
İSMAİL
KONCUK (Devamla) – Mesela amir olanların memurlarından daha az ek gösterge
aldığını biliyoruz. Mesela şube müdürlerinin, genel idare hizmetleri sınıfının
ek göstergesi 2200. Hâlbuki amiri olduğu memurlardan daha az alıyor, 3000 ek
gösterge alanlar var. Dolayısıyla bunlar birbirine tezat düzenlemeler ve bunların
mutlaka Türkiye Büyük Millet Meclisinde konuşulması lazım. Yarın seçim
alanınıza gittiğinizde, memurlar, öğretmenler, hemşireler, doktorlar karşınıza
çıktığında, bu sözün yerine getirilmemesinin sebebini sorduğunda ne
diyeceksiniz? 100 Günlük Eylem Planı’nızda yok, orta vadeli planda yok. 
Sayın
Cumhurbaşkanı bu ülkenin en tepesindeki insandır. Bir cumhurbaşkanının sözünün
yerde bırakılması aslında devlet yönetimimiz adına bir utançtır, büyük bir
ayıptır. 
(Mikrofon
otomatik cihaz tarafından kapatıldı) 
İSMAİL
KONCUK (Devamla) – Bunun düzeltilmesini arzu ediyoruz, saygılar sunuyoruz. (İYİ
PARTİ ve CHP sıralarından alkışlar)
BAŞKAN
– Teşekkürler Sayın Koncuk. 
Öneri
üzerinde ikinci söz, Milliyetçi Hareket Partisi Grubu adına Kırıkkale
Milletvekili Halil Öztürk’e aittir.
Buyurun
Sayın Öztürk. (MHP sıralarından alkışlar) 
Süreniz
üç dakikadır. 
MHP
GRUBU ADINA HALİL ÖZTÜRK (Kırıkkale) – Sayın Başkan, değerli milletvekilleri;
konuşmamın başında, öncelikle, Milliyetçi Hareket Partisinin araştırma
önergesine konu olan, kamu çalışanlarına 3600 ek gösterge verilmesi hususunda
Milliyetçi Hareket Partisinin seçim beyannamesinde de vaadi vardı ve biz bu
27’nci Dönemde de Milliyetçi Hareket Partisi olarak görüldüğü üzere 6 tane
kanun teklifi verdik. Bu kanun teklifleri şu anda Meclis Başkanlığına
sunulmuştur. Komisyona gelmesini, Komisyondan da Genel Kurula inerek
yasalaşmasını bekliyoruz. 
Şimdi,
Meclis İç Tüzük’ümüzün 104’üncü maddesine göre, hepimizin bildiği üzere, Meclis
araştırması belli bir konuda bilgi edinmek amacıyla yapılır.
Şimdi,
değerli arkadaşlar, diyelim ki bu komisyon kuruldu, bunu araştırmak için üç ay,
dört ay, belki beş ay gibi bir zaman gerekiyor. Bu zamana gerek yok. Burada
sorun belli, konu belli, amaç belli, niyet belli. Milliyetçi Hareket Partisinin
de ortaya koyduğu kanun teklifleri ortada, diğer siyasi partiler tarafından
verilen kanun teklifleri de ortada. Gerek Milliyetçi Hareket Partisinin vermiş
olduğu kanun teklifi gerekse diğer partilerin vermiş oldukları kanun teklifleri
birleştirilmeli, komisyonlara ve Genel Kurula gelerek bunların kanunlaşması
beklenilmelidir.
Bugün
görüşmekte olduğumuz Meclis araştırma komisyonu kurulmasına ilişkin talep, bir
kanun teklifinin görüşülmesi talebi değildir. Burada kurulacak bir komisyona da
gerek, ihtiyaç yoktur. Bu son haftalarda sık sık karşılaştığımız araştırma
komisyonu kurulması yönündeki önergeler giderek amacı dışında bir hizmet ifa
ediyor. Burada siyasi partiler, sanırım, yaklaşan 31 Mart yerel seçimlerinde
belki bir güreşçi gibi puan kazanmak adına sürekli Meclisin gündemine getirerek
Mecliste gereksiz araştırma komisyonu kurulması hususunda bir talepte
bulunuyorlar. Oysaki demin de dediğim gibi sorun belli, konu belli, çözüm
belli. Elbette ki bizler de kamu çalışanlarına 3600 ek gösterge verilmesini
istiyoruz. Bu bizim seçim vaadimizde vardı; öğretmenlere, din görevlilerine,
ebe, hemşire, sağlık memuru, emeklilere ve bu kadroyu taşıyan herkese -yaklaşık
1,5 milyon- ilgili kişilere verilmesini talep ettik. Burada amaç, kanun
teklifinin desteklenmesi veya bu alandaki kanun tekliflerinin birleştirilerek
görüşülmesidir. Bunu sağlamamız lazım.
Vatandaşlarımızın
mağduriyet yaşadığı alanları araştırma komisyonu kurulsun diye önergelerle
sulandırmanın, kafa karışıklığına sebep olmanın hiçbir siyasi partiye faydası
olmayacaktır. Nitekim Sayın Cumhurbaşkanı da bu konuda vaatlerini dile getirdi
ve yakın bir zaman dilimi içerisinde bunun yasalaşacağını ifade etti. Biz de
Türkiye Büyük Millet Meclisinin halkın giderek…
(Mikrofon
otomatik cihaz tarafından kapatıldı)
BAŞKAN
– Sözlerinizi tamamlayın Sayın Öztürk.
Buyurun.
HALİL
ÖZTÜRK (Devamla) – Peki Başkanım, teşekkür ediyorum.
Milletimiz
Mecliste çözüm ve sorunlarla ilgili çalışmaları beklerken işin boyutunu
değiştirmek, bugün olduğu gibi sadece zaman kaybına neden olmaktadır. Oysa
Türkiye Büyük Millet Meclisinin çalışma saatlerinin daha etkin ve daha verimli
kullanılması gerektiği noktasında büyük bir hassasiyet taşıyoruz.
Çalışanlarımızın, emeklilerimizin, güvenlik görevlilerimizin sorunlarını
biliyor ve onların sorunlarına çözüm üretmek adına Meclise kanun tekliflerimizi
sunmuş bulunuyoruz, büyük bir hassasiyet gösteriyoruz. Milliyetçi Hareket
Partisi olarak da ek gösterge uygulamasında yaşanan sorunlara ilişkin
eşitsizliklere köklü çözüm getiren kanun teklifinin bir an önce gündeme
alınarak yasalaşmasını diliyoruz. Konunun, az evvel ifade ettiğim gibi,
Meclisin gündemine gelmesini bekliyoruz. 
Genel
Kurulu bir kez daha saygıyla selamlıyorum, sağ olun, var olun arkadaşlar. (MHP
sıralarından alkışlar) 
BAŞKAN
– Teşekkürler Sayın Öztürk.
Öneri
üzerinde üçüncü söz…
BURCU
KÖKSAL (Afyonkarahisar) – Sayın Başkan, sulandırmakla ilgili bir sataşma var.
BAŞKAN
– Sataşmanın gerekçesini açıklayın.
Buyurun.
BURCU
KÖKSAL (Afyonkarahisar) – Sayın hatip diyor ki: “Bu işi sulandırmayın.” Gündeme
getirmeyi “sulandırmak” olarak adlandırdı. Bu araştırma komisyonu kurulması
talebimizi, milyonlarca yurttaşımızı ilgilendiren böyle bir talebin Meclis
tarafından araştırılması istemimizi “sulandırma” olarak nitelendirdi.
BAŞKAN
– Buyurun Sayın Köksal.
İki
dakika söz veriyorum size.
VII.- SATAŞMALARA İLİŞKİN KONUŞMALAR (Devam)
3.- Afyonkarahisar Milletvekili Burcu Köksal’ın, Kırıkkale Milletvekili
Halil Öztürk’ün CHP grup önerisi üzerinde MHP Grubu adına yaptığı konuşmasında
CHP Grubuna sataşması nedeniyle konuşması 
BURCU
KÖKSAL (Afyonkarahisar) – Sayın Başkan, değerli milletvekilleri; bizler
milletvekili olarak seçildik, sandıktan çıktık, geldik. Bizim görevimiz
milletin dertleriyle dertlenmek, milletin dertlerine çare aramak, çözüm bulmak.
Dolayısıyla bugün burada konuştuğumuz 3600 ek gösterge, milyonlarca
yurttaşımızı ilgilendiren bir sorun, kanayan bir yaraya dönüşmüş durumda; her
seçim döneminde hatırlanıp, her seçim döneminde AKP tarafından ve birçok siyasi
parti tarafından seçim beyannamesine alınıp, söz verilip, burada AKP tarafından
seçildikten sonra unutulan, es geçilen bir vaat. 
RECEP
ÖZEL (Isparta) – Ne unutulmuş?
BURCU
KÖKSAL (Devamla) – Bize yurttaşlarımızın hemen hemen her gün talepte
bulundukları bir sorun ve biz milletvekili olarak bu kadar milyonlarca
yurttaşımızı ilgilendiren, dertlendiğimiz bir konuyu sulandırma olarak
görmüyoruz. Siz Milliyetçi Hareket Partisi olarak milletin sorunlarının
Mecliste araştırılmasını sulandırma olarak görebilirsiniz, milletin
sorunlarıyla ilgilenmeyebilirsiniz ama biz milletin vekilleri olarak milletin
gerçek sorunlarıyla ilgilenmeye, gerçek sorunlarının Türkiye Büyük Millet Meclisinde
araştırılmasını istemeye, çözüm önerisi getirmeye her zaman devam edeceğiz.
(CHP sıralarından alkışlar) Bu Meclisin asli görevi milletin sorunlarını
araştırmak, milletin sorunlarına derman olmaktır; bunu hiçbir zaman unutmayın. 
Genel
Kurula saygılarımla. (CHP sıralarından alkışlar) 
BAŞKAN
– Teşekkürler Sayın Köksal.
HALİL
ÖZTÜRK (Kırıkkale) – Sayın Başkanım...
BAŞKAN
- Buyurun Sayın Öztürk. 
HALİL
ÖZTÜRK (Kırıkkale) – Bir açıklama yapmak istiyorum. Sanırım hatip tarafından
yanlış anlaşılmış, bir dakika. 
BAŞKAN
– Açıklamaysa yerinizden, sataşmaysa gerekçesini gösterin. 
HALİL
ÖZTÜRK (Kırıkkale) – Sataşma da var, “Milliyetçi Hareket Partisi olarak siz bu
işi anlamamışsınız.” dedi. Sataşma olduğu için iki dakika anlatayım. 
BAŞKAN
– Buyurun Sayın Öztürk. 
4.- Kırıkkale Milletvekili Halil Öztürk’ün, Afyonkarahisar Milletvekili
Burcu Köksal’ın sataşma nedeniyle yaptığı konuşmasında Milliyetçi Hareket
Partisine sataşması nedeniyle konuşması
HALİL
ÖZTÜRK (Kırıkkale) – Sayın Başkan, değerli milletvekilleri; bakın, şu 1, şu 2,
şu 3, bu 4, bu 5, bu da 6.
CENGİZ
GÖKÇEL (Mersin) – Sonuç?
HALİL
ÖZTÜRK (Devamla) - Bunların tamamı Milliyetçi Hareket Partisi tarafından
sunulan 3600 ek gösterge verilmesi hususundaki kanun teklifidir. Bunların tümü
bu derde, bu soruna çare üretilmek adına ekim ayı içerisinde verilmiştir. 
ALPAY
ANTMEN (Mersin) - O zaman bir adım atalım hep beraber. 
HALİL
ÖZTÜRK (Devamla) - Bizim dediğimiz şudur: Meclis araştırma komisyonu kurulursa
şayet, bu konuyu araştırmak için üç ay, belki beş aylık zaman dilimine yaymak
gerekecek.
BURCU
KÖKSAL (Afyonkarahisar) – Maliyeti ne kadar, kaç kişiyi etkileyecek, bunu
öğrenelim Sayın Hatip.
HALİL
ÖZTÜRK (Devamla) - Beş ay içerisinde biz neyi araştıracağız? Sorun apaçık
ortada. Yapılacak kanuni bir değişiklikle, bu değişikliğin sonucunda
öğretmenlerin, ebelerin, hemşirelerin, sağlık memurlarının, din görevlilerinin
ve bilumum kamu avukatları dâhil, yardımcı hizmetler dâhil, onların sorunlarına
çözüm üretmektir.
BURCU
KÖKSAL (Afyonkarahisar) – Orman muhafaza memurları, kamu avukatları, polisler,
hemşireler, din görevlileri, idareciler, hepsini kapsıyor. 
HALİL
ÖZTÜRK (Devamla) - Bu bakımdan, burada bir şeyi araştırmayalım, araştırmaya
gerek yok, araştırılacak bir husus söz konusu değil. Biz burada sekiz bilinmeyenli
denklem çözmüyoruz, sorun apaçık ortada, bu sorunun çözülmesi adına kanun
teklifimiz de ortada.
ÖMER
FETHİ GÜRER (Niğde) – Belki AKP’li vekillerin haberi yok, onun için
araştıralım.
HALİL
ÖZTÜRK (Devamla) - Gerek bizim kanun teklifimiz gerekse varsa sizin kanun
teklifiniz, tekliflerimiz birleştirilsin, gelsin, komisyonda kabul edelim,
insin Genel Kurula, kabul edelim; amacımız, niyetimiz bu.
ALPAY
ANTMEN (Mersin) – Hadi gündeme getirelim.
BURCU
KÖKSAL (Afyonkarahisar) – Hadi gündeme getirelim, samimiyseniz “evet” verin.
Hadi buyurun, hodri meydan!
HALİL
ÖZTÜRK (Devamla) - Amacımız bağcıyı dövmek değil, üzüm yemek. O bakımdan,
bizler sadece ve sadece milletvekili olarak -sadece siz milletvekili
değilsiniz- doğrudan milletin sorunlarıyla ve bu sorunları içselleştirerek
siyaset yapıyoruz. Dediğimiz gibi, bunlar kanun teklifidir, bunların
yasalaşmasını istiyoruz. Beş ay bir zaman kaybetmenin anlamı yok.
Genel
Kurulu saygıyla selamlıyorum. Teşekkür ederim. (MHP sıralarından alkışlar)
BAŞKAN
– Teşekkürler Sayın Öztürk.
ALPAY
ANTMEN (Mersin) – Hadi, yarın gündeme getirelim.
CENGİZ
GÖKÇEL (Mersin) – Getirin gündeme, gelsin gündeme, getirin arkadaşlar gündeme.
Vermekle sorun çözülmüyor. 
BURCU
KÖKSAL (Afyonkarahisar) – Biz de verdik dünya kadar kanun teklifi. 
VI.- ÖNERİLER (Devam)
A) Siyasi Parti Grubu Önerileri (Devam)
2.- CHP Grubunun, Afyonkarahisar Milletvekili Burcu Köksal ve
arkadaşları tarafından, seçim döneminde vadedildiği hâlde hâlâ
gerçekleştirilmeyen 3600 ek göstergenin kapsamının araştırılması, incelenmesi
ve bu hususta yapılması gerekli düzenlemelerin hayata geçirilmesi amacıyla
12/11/2018 tarihinde TBMM Başkanlığına verilmiş olan Meclis araştırması
önergesinin ön görüşmelerinin, Genel Kurulun 13 Kasım 2018 Salı günkü
birleşiminde yapılmasına ilişkin önerisi (Devam)
BAŞKAN
– Öneri üzerinde üçüncü söz, Halkların Demokratik Partisi Grubu adına İstanbul
Milletvekili Hüda Kaya’ya aittir. 
Buyurun
Sayın Kaya. (HDP sıralarından alkışlar)
Süreniz
üç dakikadır.
HDP
GRUBU ADINA HÜDA KAYA (İstanbul) – Sayın Başkan, Sayın Genel Kurulu saygıyla
selamlıyorum. 
3600
ek gösterge üzerinde, CHP’nin teklifi üzerinde konuşma yapacağım. 
Değerli
arkadaşlar, personel yönetmeliğiyle ilgili baştan sona bir düzenleme yapılması
gerektiği zaten ortada. Pek çok alanda, devletin tüm mekanizmalarıyla nasıl bir
yozlaşma ve çürümüşlük içerisinde olduğunu dünya âlem ve toplumumuz zaten
görüyor. Bununla ilgili elbette düzenlemeler gerekli. Bir zamanlar
“Öğretmenim.” demek, devlet memuru olmak demek toplumda bir statü sahibi olmak
demekti fakat bugün “Devlet memuruyum.” demeye insanlar utanır hâle geldiler;
iş sahibi olsalar ayrı problem, işsiz kalsalar ayrı problem. Bakın, insanlar
-daha önce de söylediğim gibi- kredi borçlarını ödeyemiyorlar, pazarcılar kendi
dertlerine düşmüş, esnaf kendi derdine düşmüş, hemşiresi, din görevlisi kendi
derdine düşmüş ama milyar dolarlarla, milyon dolarlarla iş yapan, rant kazanan,
menfaat güden, iş peşinde koşturanların bir iktidarı, bir saltanatı döneminde
emekçilerin derdiyle, tasasıyla uğraşan yok. Zaten bunun pratiği ortada;
hakkını isteyen, inşaatta çalışan, tekstilde çalışan, en ağır işlerde çalışan
insanların, bir zerre insanca yaşamak için hakkını isteyenlerin bugün hangi
noktaya geldiklerini, nerede olduklarını, nasıl dört duvar arasına, zindanlara
hapsedildiğini hepimiz biliyoruz, görüyoruz. 
Değerli
arkadaşlar, hemen, vaktim el verdiğince, müsaadenizle bir noktaya değinmek
istiyorum: AKP Grup Başkan Vekili ve tüm yetkilileri, iktidarın tüm yetkilileri
her fırsatta “Tek bayrak, tek vatan, tek millet.” edebiyatı yapmaya devam
ediyorlar. 
MUHAMMED
FATİH TOPRAK (Adıyaman) – Edebiyat yapan tek bir parti…
HÜDA
KAYA (Devamla) – Bakın, değerli arkadaşlar, bakın, sataşmak için konuşmuyorum
size. Tekçiliği dayatmak, en büyük bölücülüktür. 
MUHAMMED
FATİH TOPRAK (Adıyaman) – Tek devletiz, sonsuza dek tek devletiz. 
HÜDA
KAYA (Devamla) – Bir daha söylüyorum: Tekçiliği dayatmak, en büyük
bölücülüktür. Bir parça, zerre kadar “İnanıyorum.” diyorsanız…
RECEP
AKDAĞ (Erzurum) – Kaç devlet olacak peki, tek devlet olmayıp? Siz kaç devlet
olacağını söyleyin. 
HÜDA
KAYA (Devamla) – “İnanıyorum.” diyorsanız, Kur'an’dan açın, Yunus suresi
99’uncu ayeti okuyun: “Eğer Rabb’in dileseydi yer yüzündekilerin hepsi
inanırdı. Öyleyse sen mi onları inandırmak için, inanmak için zorlayacaksın?” 
Siz
kim oluyorsunuz da insanları tekçiliğe davet ediyorsunuz, “Bu tekçiliğin
altında olmak bizim başımızın tacıdır.” diyorsunuz? Siz kimsiniz ya? 
RECEP
ÖZEL (Isparta) – Sen kimsin ya, sen kimsin?
HÜDA
KAYA (Devamla) – Siz kimsiniz? 
(Mikrofon
otomatik cihaz tarafından kapatıldı) 
BAŞKAN
– Sözlerinizi tamamlayın. 
HÜDA
KAYA (Devamla) – Siz inanıyorsanız…
Bakın,
bir ayet daha okuyacağım… 
ABDULLAH
GÜLER (İstanbul) – PKK’ya oku. 
HÜDA
KAYA (Devamla) – Bir ayet daha okuyacağım size…
BAŞKAN
– Genel Kurula hitap edin Sayın Kaya.
Buyurun.

HÜDA
KAYA (Devamla) – Teşekkür ederim Sayın Başkan. 
Şûra
suresi…
ABDULLAH
GÜLER (İstanbul) – Nasihatlerini PKK’ya anlat.
HÜDA
KAYA (Devamla) – Bugün iktidar sizsiniz, muhatap sizsiniz, egemen olan
sizsiniz, karar verici konumda…
ABDULLAH
GÜLER (İstanbul) – PKK’ya oku.
HÜDA
KAYA (Devamla) – PKK iktidar değil, sizsiniz iktidar. 
ABDULLAH
GÜLER (İstanbul) – Kur'an’ı PKK’ya oku. 
HÜDA
KAYA (Devamla) – İktidar sizsiniz, vebali sizde, bölücülük sizde; bütün sorumlu
sizsiniz.
Şûra
suresi, 8’inci ayetikerime…
ABDULLAH
GÜLER (İstanbul) – Kur'an’ı PKK’ya oku. 
HÜDA
KAYA (Devamla) – Dinleyin, dinleyin ey “İnandım” diyenler: “Allah dileseydi
sizleri tek bir toplum kılardı.” Şûra suresi, 8. 
Bir
parça tarih okuyun, Medine Sözleşmesi’ni okuyun. Orada Peygember “Tek vatan,
tek dil, tek bayrak.” mı dedi? “Arap’ım” diye Arapçayı bütün diğer halklara tek
dil diye mi dayattı? 
Siz
de biliyorsunuz -içinizde ilahiyatçılar var- insanlar inançlarıyla, dilleriyle,
kültürleriyle, özgün ve özerk yapılarıyla olduğu gibi kaldılar ve bir çatı
altında, politik olarak aynen bugünkü Avrupa Birliği gibi böyle bir pakt, böyle
bir birlik altında, Medine Sözleşmesi’nin maddelerinden...
(Mikrofon
otomatik cihaz tarafından kapatıldı) 
RECEP
AKDAĞ (Erzurum) – E canım onun adı Medine İslam Devleti’ydi, bu kadar cahillik
fazla!
BAŞKAN
– Lütfen sözlerinizi bağlayın ve Genel Kurula hitap edin Sayın Kaya.
HÜDA
KAYA (Devamla) – Medine Sözleşmesi’nin maddelerinden birisidir. Orada
Yahudi’si, Hristiyan’ı, inananı inanmayanı, Arap olanı olmayanı, her bir
toplum, bu sözleşmede imzası olanlar bir ümmettir diye ifadesi geçer. Her bir
toplum kendi inancında, kendi dilinde özerkti ve özgün, kendi kültür ve
kimliğiyle kaldılar. Siz kim oluyorsunuz da “Peygamber’in izindeyiz.” deyip de
insanlara nasıl tekçiliği dayatıyorsunuz?
Teşekkür
ederim. (HDP sıralarından alkışlar) 
BAŞKAN
– Teşekkürler Sayın Kaya.
MUHAMMET
EMİN AKBAŞOĞLU (Çankırı) – Sayın Başkan...
BAŞKAN
– Sayın Akbaşoğlu...
Mikrofonu
açalım lütfen.
MUHAMMET
EMİN AKBAŞOĞLU (Çankırı) – Şimdi, hatibin konuşmasında “Siz kim oluyorsunuz?”
diyerek ayetikerimelerin farklı bir şekilde yorumlanmasına şahit olduk. Şunu
kayıtlara geçmesi için buradan ifade etmek isterim: Hariciler, Hakem Olayı’nda
maalesef hakem tayin edilmesiyle ilgili ayetler okuyarak birtakım yorumlar
yapmıştır. İlmin kapısı olan Hazreti Ali Efendimiz de (RA) şunu ifade etmiştir:
“Hak sözü, batıl bir şekilde yorumlamayın.” Dolayısıyla hak sözün batıl bir
şekilde yorumlanması, kendi bağlamından kopartılması anlamına gelir. Bu
suçlamaların hepsini reddediyor ve iade ediyoruz. 
Teşekkür
ederim.
HÜDA
KAYA (İstanbul) – Sayın Başkan... Sayın Başkan...
BAŞKAN
– Yerinizden söz vereyim, bir dakika.
Buyurun.
IV.- AÇIKLAMALAR (Devam)
36.- İstanbul Milletvekili Hüda Kaya’nın, Çankırı Milletvekili Muhammet
Emin Akbaşoğlu’nun yerinden sarf ettiği bazı ifadelere ilişkin açıklaması
HÜDA
KAYA (İstanbul) – Ayetleri polemiğe çevirmek kimsenin haddine değil, batıl
amaçla da bunu konuşmak mümkün değil. Hazreti Ali’yi örnek veriyorsunuz. Bu
Haricilerden sonra -tarihi bilenler- Ehlibeyt ve Ali hakkında yüz elli yıl
caminin minberlerinde beddua, lanet okuttular. Aynen bugünkü Diyanetin
camilerinde Kürtlere lanet ettirdikleri gibi, Kürtlere beddua ettirdikleri
gibi. (AK PARTİ sıralarından gürültüler) 
RECEP
ÖZEL (Isparta) – Hadi oradan ya!
RECEP
AKDAĞ (Erzurum) – Yalancı, yalancı!
HÜDA
KAYA (İstanbul) - Aynen öyle. 
Bakın,
siyasi partinin siyasi şubeleri hâline getirdiniz. Camileri partilerin siyasi
şubeleri hâline getirdiniz. 
RECEP
ÖZEL (Isparta) – Hadi oradan. Sallama elini öyle. 
RECEP
AKDAĞ (Erzurum) – Yalancılığın bu kadarı fazla. 
HÜDA
KAYA (İstanbul) - Saygıyla dinleyin. 
Biz
bire bir gidiyoruz, sizin işinize geldiği için tabii, duymuyorsunuz bunları.
Siz nasıl kıyas ediyorsunuz Haricilerin Kur’an’ı mızrakların ucuna takması
meselesiyle? Bugün halife mi var, halifeyle mi iddia ediyorsunuz, hangi
yönetimden bahsediyorsunuz? 
MELİHA
AKYOL (Yalova) – Saptırma, kendin başlattın. 
BAŞKAN
– Teşekkürler Sayın Kaya. 
MUHAMMET
EMİN AKBAŞOĞLU (Çankırı) – Sayın Başkanım, şunu ifade etmem lazım gelir ki:
Benim konuşmam da ayetlerin bağlamından koparıldığı gibi koparılarak bir gölge
dövüşüne dönüştürülmek suretiyle gerçekle alakası olmayan birtakım varsayımsal
yorumlara muhatap oldu ve gerçek dışı birtakım beyanlarda bulunuldu.
Dolayısıyla Türkiye’de ne Türklere ne Kürtlere ne Araplara yönelik hiçbir
camide ayrıştırıcı bir dil kullanılmamıştır, kullanılmamaktadır; tam tersine
bütün Müslümanların kardeşliği hukuku en baş söylem olarak kürsülerden,
minberlerden, mihraplardan ilan olunmaktadır. Dolayısıyla bu sözleri bu şekilde
tavzih etmek ve tashih etmek gerekir. 
Teşekkür
ediyorum. (AK PARTİ sıralarından alkışlar)
BAŞKAN
– Teşekkürler Sayın Akbaşoğlu. 
VI.- ÖNERİLER (Devam)
A) Siyasi Parti Grubu Önerileri (Devam)
2.- CHP Grubunun, Afyonkarahisar Milletvekili Burcu Köksal ve
arkadaşları tarafından, seçim döneminde vadedildiği hâlde hâlâ
gerçekleştirilmeyen 3600 ek göstergenin kapsamının araştırılması, incelenmesi
ve bu hususta yapılması gerekli düzenlemelerin hayata geçirilmesi amacıyla
12/11/2018 tarihinde TBMM Başkanlığına verilmiş olan Meclis araştırması
önergesinin ön görüşmelerinin, Genel Kurulun 13 Kasım 2018 Salı günkü
birleşiminde yapılmasına ilişkin önerisi (Devam)
BAŞKAN
– Öneri üzerinde son söz, Adalet ve Kalkınma Partisi Grubu adına Ankara
Milletvekili Orhan Yegin’e aittir. 
Buyurun
Sayın Yegin. (AK PARTİ sıralarından alkışlar) 
Süreniz
üç dakikadır. 
AK
PARTİ GRUBU ADINA ORHAN YEGİN (Ankara) – Sayın Başkan, kıymetli
milletvekilleri; CHP grup önerisi üzerine AK PARTİ Grubumuz adına söz almış
bulunuyorum. Aziz milletimizi ve onu temsil eden Gazi Meclisimizi saygıyla
selamlıyorum. 
Kıymetli
milletvekilleri, az önce hatiplerin konu üzerinde söz alıp hem konu üzerinde
hem başka hususlarda söylediği sözlere hep beraber şahitlik ettik; kimisi
hükûmetlerimizin, partimizin verdiği sözleri tutmadığından bahisle birtakım
şeyler söyledi kimi “Siz kimsiniz?” sorularına burada bizi muhatap etti. 
Kıymetli
milletvekilleri, yeni bir yüzyılın, yeni bir binyılın başında, milletinden
aldığı yetkiyle yönünü hep milletine dönmüş, verdiği her sözü tutmuş, “Hiçbir
fâni bunu reddedemez.” denilen şeyleri reddetmiş, milletinin yüzünü güldürmüş,
milletinin takdirini almış ve girdiği her seçimde, talep ettiği her zaman da
milleti tarafından büyütülmüş, tek bölgeye, tek duyguya, tek dayanışmaya
sıkışıp kalmayıp bölgenin her tarafında temsil edilmiş, temsil yetkisini bizzat
milleti tarafından almış ve oy aldığı, almadığı fark etmeksizin her yere hizmet
götürmüş, milleti tarafından büyütülmüş bir siyasetin mensubuyuz biz. Böyle bir
siyasetin mensubu olmaktan duyduğum memnuniyet ve iftiharla sözlerime başlamak
istiyorum. 
Kıymetli
milletvekilleri, on altı yıllık AK PARTİ iktidarında çalışma hayatındaki
yaklaşımın özeti, çalışana değer vermek, emeğin değerini artırmak, emek
kesimini haklarıyla buluşturmaktır. Hep bu anlayışı şiar edindik. Memurlara az
önce “Unutma kardeşim.” diyerek bazı şeylerden bahsetti bir hatibimiz.
Türkiye’de memurların baskı altında tutulduğu, sendikaların tehdit olarak
görüldüğü, sendikal hakların riskli haklar olarak görüldüğü dönem, AK PARTİ
iktidarıyla sona ermiştir. Bunu memur kardeşimiz unutmamıştır. 
AHMET
ŞIK (İstanbul) – 7 grev yasakladınız. 
ORHAN
YEGİN (Devamla) – Kamu ve işçi sendikacılığında sınırlamaların, yasakların sona
erdiği, özgürlüklerin genişlediği, çalışma hayatına hak temelli bakış açısının
yerleştiği bir dönemi görmek ve bu dönemde yapılanların çerçevesini öğrenmek
isteyenler, “Unutma kardeşim.” diyenler, 2002’den bu yana devam eden AK PARTİ
iktidarları sürecinde neler yapıldığına çok iyi bakmalı, onları unutmamalıdır.
Neler yapmadık ki? Memurların toplu sözleşme hakkına sahip olması, AK PARTİ’nin
eseridir, memurların ve kamudaki işçilerin maaş ve ücretlerinin enflasyona
karşı korunması, AK PARTİ’nin eseridir. İktidarlarımız sürecinde kamu
görevlilerinin enflasyonun üzerinde reel maaş…
(Mikrofon
otomatik cihaz tarafından kapatıldı) 
BAŞKAN
- Sözlerinizi tamamlayın lütfen Sayın Yegin.
ORHAN
YEGİN (Devamla) - …artışına ulaşması, AK PARTİ’nin eseridir.
Sürem
daraldı, vesaire vesaire birçok şey, AK PARTİ’nin, kıymetli hareketimizin,
Meclisimizin, grubumuzun, hepimizin bir gururudur, bir örneğidir. 
Kıymetli
milletvekilleri, AK PARTİ, Türkiye’yi büyütmeye devam ediyor. Bütün
zorlamalara, içeriden dışarıdan bütün sıkıştırmalara rağmen hiçbir bahanenin
arkasına sığınmadan, ne 15 Temmuzun ne sokaklarımızın terörize edilmesinin ne
başka bir şeylerin ne darbe girişimlerinin ne kapatma davalarının hiçbirinin
arkasına sığınmadan, hiçbirini bahane etmeden hepsiyle mücadelesini sürdürerek
ama ülkesinin ekonomisini, ülkesinin hukukunu, demokratik standartlarını
hepsinde büyülterek ülkemize, vatandaşlarımıza, milletimize hizmet etmeye
gayret ediyor. Ülkemizi büyüteceğiz, ekonomimizi büyüteceğiz, şartlarımızı
büyüteceğiz. Gelişen ve büyüyen ekonomimizden bundan önce on altı yıl boyunca
olduğu gibi bundan sonra da memurumuza, işçimize, emeklimize ek gösterge
talebinden tutun da sağlık harcamalarına, eğitim tesislerine kadar…
(Mikrofon
otomatik cihaz tarafından kapatıldı) 
ÖMER
FETHİ GÜRER (Niğde) - Ne zaman, ne zaman? Ver şimdi.
BURCU
KÖKSAL (Afyonkarahisar) – O zaman verin. Verin, “evet” oyu verin.
ÖMER
FETHİ GÜRER (Niğde) - 3600 ne zaman?
BAŞKAN
– Bağlayın sözlerinizi.
Buyurun.

ORHAN
YEGİN (Devamla) – AK PARTİ bir şeyi söylemişse yapar, bunu siz çok iyi
biliyorsunuz.
BURCU
KÖKSAL (Afyonkarahisar) – Yapmıyorsunuz. Seçim vaadinizde vardı, hâlâ
yapmadınız, 100 Günlük Eylem Planı’na bile almadınız.
ORHAN
YEGİN (Devamla) – Bunun çok iyi bildiğiniz için “Bunlar bunun sözünü verdiler,
eyvah, bugün yarın yaparlar, biz bir önerge verelim de pozisyon alalım.” diye
burada mevzu ediyorsunuz. 
BURCU
KÖKSAL (Afyonkarahisar) – 100 Günlük Eylem Planı’na almadınız, çayla kek
servisini dahi aldınız, onu almadınız.
ORHAN
YEGİN (Devamla) – Genel Kurulu saygıyla selamlıyorum. (AK PARTİ sıralarından
alkışlar)
ÖMER
FETHİ GÜRER (Niğde) – “Grevleri erteleyen parti.” diye tarihe geçtiniz.
BURCU
KÖKSAL (Afyonkarahisar) – Seçim vaadinizde vardı ama buraya gelince unuttunuz,
vermediniz.
BAŞKAN
– Teşekkürler Sayın Yegin.
BURCU
KÖKSAL (Afyonkarahisar) - Yapın o zaman, buyurun getirin. Getirin, getirin 3600
ek göstergeyi verelim hep beraber.
BAŞKAN
- Lütfen sakin olalım arkadaşlar.
Cumhuriyet
Halk Partisi Grubunun İç Tüzük’ün 19’uncu maddesine göre verilen önerisini
oylarınıza sunuyorum: Kabul edenler… Kabul etmeyenler… Öneri kabul
edilmemiştir.
Adalet
ve Kalkınma Partisi Grubunun İç Tüzük’ün 19’uncu maddesine göre verilmiş bir
önerisi vardır, okutup işleme alacağım ve oylarınıza sunacağım: 
3.- AK PARTİ Grubunun, Genel Kurulun çalışma saatlerinin yeniden
düzenlenmesine; bastırılarak dağıtılan 12 sıra sayılı Kanun Teklifi’nin kırk
sekiz saat geçmeden gündemin “Kanun Teklifleri ile Komisyonlardan Gelen Diğer
İşler” kısmının 1’inci sırasına alınmasına; 13, 14 ve 15 Kasım 2018 Salı,
Çarşamba ve Perşembe günkü birleşimlerinde denetim konularının görüşülmeyerek
gündemin “Kanun Teklifleri ile Komisyonlardan Gelen Diğer İşler” kısmında yer
alan işlerin görüşülmesine; 12 sıra sayılı Kanun Teklifi’nin İç Tüzük’ün
91’inci maddesine göre temel kanun olarak bölümler hâlinde görüşülmesine
ilişkin önerisi 
Türkiye Büyük Millet Meclisi Başkanlığına
Danışma
Kurulunun 13/11/2018 Salı günü (bugün) yaptığı toplantıda siyasi parti grupları
arasında oy birliği sağlanamadığından, İç Tüzük’ün 19’uncu maddesi gereğince,
grubumuzun aşağıdaki önerisinin Genel Kurulun onayına sunulmasını arz ederim. 
 Muhammet
Emin Akbaşoğlu
 Çankırı
 AK
PARTİ Grup Başkan Vekili
Öneri:
Bastırılarak dağıtılan 12 sıra sayılı Sağlıkla İlgili Bazı Kanun ve Kanun
Hükmünde Kararnamelerde Değişiklik Yapılmasına Dair Kanun Teklifi’nin kırk
sekiz saat geçmeden gündemin “Kanun Teklifleri ile Komisyonlardan Gelen Diğer
İşler” kısmının 1’inci sırasına alınması,
Genel
Kurulun; 
13,
14 ve 15 Kasım 2018 Salı, Çarşamba ve Perşembe günkü birleşimlerinde denetim
konularının görüşülmeyerek gündemin “Kanun Teklifleri ile Komisyonlardan Gelen
Diğer İşler” kısmında yer alan işlerin görüşülmesi, 
13
Kasım 2018 Salı günkü (bugün) birleşiminde 12 sıra sayılı Kanun Teklifi’nin
birinci bölümünde yer alan maddelerin oylamalarının tamamlanmasına kadar,
14
Kasım 2018 Çarşamba günkü birleşiminde 12 sıra sayılı Kanun Teklifi’nin
görüşmelerinin tamamlanmasına kadar,
14
Kasım 2018 Çarşamba günkü birleşiminde 12 sıra sayılı Kanun Teklifi’nin
görüşmelerinin tamamlanamaması hâlinde 15 Kasım 2018 Perşembe günkü
birleşiminde 12 sıra sayılı Kanun Teklifi’nin görüşmelerinin tamamlanmasına
kadar çalışmalarını sürdürmesi;
12
sıra sayılı Sağlıkla İlgili Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Teklifi’nin İç Tüzük’ün 91’inci maddesine
göre temel kanun olarak görüşülmesi ve bölümlerin ekteki cetveldeki şekliyle
olması önerilmiştir. 




12 Sıra Sayılı Sağlıkla İlgili Bazı Kanun ve Kanun
  Hükmünde Kararnamelerde Değişiklik Yapılmasına Dair Kanun Teklifi (2/1186)




Bölümler


Bölüm Maddeleri


Bölümdeki Madde Sayısı




1. Bölüm


1 ila 22 nci
  maddeler
arası
(16 ncı
  maddeye bağlı 
Ek Madde 1 ve
  Ek 
Madde 2 dâhil)


23




2. Bölüm


23 ila 42 nci
  maddeler
arası


20




Toplam Madde Sayısı


43




BAŞKAN
– Önerinin gerekçesini açıklamak üzere Adalet ve Kalkınma Partisi Grubu adına
söz talebi yok.
Diğer
siyasi parti grupları adına söz talepleri var.
İlk
olarak İYİ PARTİ Grubu adına Kocaeli Milletvekili Lütfü Türkkan konuşacak.
Buyurun
Sayın Türkkan. (İYİ PARTİ sıralarından alkışlar)
Süreniz
üç dakikadır.
İYİ
PARTİ GRUBU ADINA LÜTFÜ TÜRKKAN (Kocaeli) – Sayın Başkan, değerli
milletvekilleri; Sağlıkla İlgili Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Teklifi’ni AK PARTİ Grubu Danışma Kurulu
çağrısı yaparak Genel Kurul gündemine almak istiyor. Okunan önergede bunu
önümüze getiriyor. 
Türkiye
Büyük Millet Meclisinin çalışma esas ve usulleri İç Tüzük’te açık ve net ama AK
PARTİ Grubu kestirme yollar bulup yasama faaliyetlerini işine geldiği gibi
yapmakta ısrar ediyor nedense. Türk milleti bizlere yasaları yeterince müzakere
ederek, tartışarak çıkarmak için yetki verdi. İç Tüzük 52’nci maddede kesin ve
açık hüküm var bu konuda. Madde 52’de şunu diyor: “Genel Kurula sevk edilen bir
komisyon raporu veya herhangi bir metin, aksine karar alınmadıkça dağıtımı
tarihinden itibaren kırksekiz saat geçmeden görüşülemez. Bu süre geçmeden
gündeme alınması, gündemdeki kanun teklifleri ile komisyonlardan gelen diğer işlerden
birine öncelik verilerek bu kısmın ilk sırasına geçirilmesi, esas komisyon
tarafından gerekçeli olarak Genel Kuruldan istenebilir. Bu takdirde, Genel
Kurul, işaret oyuyla karar verir.” Yani madde 52 çok açık ve net. Soruyorum
sizlere: Bu kanuna öncelik verilmesi için Sağlık Komisyonu tarafından
hazırlanmış gerekçeli karar nerede? Neden İç Tüzük’ü yok sayıp Danışma Kurulu
kararıyla kanun teklifini Genel Kurula indiriyorsunuz?
Sayın
Başkan, değerli milletvekilleri; AK PARTİ’li milletvekilleri bu kanun teklifini
okumaya fırsat buldular mı, merak ediyorum; bu kanun teklifinin maddelerinin
içeriğini biliyorlar mı, onu da merak ediyorum. Bakışlarınızdan anlıyorum, emin
olun, okumadınız. Çünkü kanun teklifini okumaya zamanınız olmadı; bu sizin
kabahatiniz değil, yeterli süre verilmedi. Böyle bir süre verilse bu arkadaşlar
da mutlaka bir vakit bulup bu kanun teklifini oturup inceleyecekti ama AK PARTİ
Grubu yangından mal kaçırırcasına böyle bir kanunu çıkarmak istiyor. Basit bir
futbol müsabakasında bile hem hakem hem futbolcular o müsabakada o kurallara
uymak zorundadır. Bizler yüce Mecliste 81 milyonu ilgilendiren yasalar
çıkarıyoruz ama AK PARTİ Grubu kuralları tanımamakta ısrar ediyor. 
Bu
kanun teklifinin bu şekilde Genel Kurula indirilmesi açıkça İç Tüzük ihlalidir,
İç Tüzük 52’nci maddeyi yok saymaktır. Bütün parti grupları İç Tüzük’ün
hükümlerine uymak zorundadır, iktidar partisi olmak, bu hükümlere uymamayı
gerektirmez. 
(Mikrofon
otomatik cihaz tarafından kapatıldı)
BAŞKAN
– Buyurun, devam edin Sayın Türkkan.
LÜTFÜ
TÜRKKAN (Devamla) - Bu ve bundan sonra gelecek olan kanun tekliflerini İç
Tüzük’e uygun olarak görüşmemiz bir anayasal zorunluluktur ve aynı zamanda
vicdani bir sorumluluktur. 
Teşekkür
ediyorum. (İYİ PARTİ sıralarından alkışlar) 
BAŞKAN
– Teşekkürler Sayın Türkkan.
Öneri
üzerinde Halkların Demokratik Partisi…
MUHAMMET
EMİN AKBAŞOĞLU (Çankırı) – Sayın Başkan, bir açıklama yapmak için söz aldım
sadece…
BAŞKAN
– Buyurun Sayın Akbaşoğlu. 
MUHAMMET
EMİN AKBAŞOĞLU (Çankırı) – Değerli Grup Başkan Vekilinin açıklamaları
çerçevesinde şunu kayda geçmesi için ifade etmek isterim ki, söz konusu teklif
geçtiğimiz hafta Sağlık Komisyonunda en uzun süre görüşülen kanun teklifi
olarak, yani bu dönem için, bu 27’nci Yasama Döneminde en uzun süreli
görüşülenlerden bir tanesi olarak; altmış saate yakın, farklı görüşlerin
üzerinde istimâ edildiği, fikir teatisinde bulunulduğu bir teklif olarak bir
kere, bütün milletvekillerinin ve kamuoyunun bilgisinde. 
Ayrıca,
muhalefet şerhleriyle Komisyon raporunun derç edilmesiyle beraber de bütün
milletvekillerinin e-posta adreslerine gönderilmiş, aynı zamanda isteyenlere
basılı olarak takdim edilmiştir. Dolayısıyla, kanun teklifi, bütün
milletvekillerinin bilgisi dâhilindedir. 
Bununla
beraber İç Tüzük’ün 19’uncu maddesi, bu tür Danışma Kurulu toplantılarında oy
birliği sağlanamadığında grup önerileriyle biraz evvel diğer partilerimizin
getirdiği hakkı birinci gruba da tanıyor. Eğer biraz evvel öneriler oylansa
gündeme alınsaydı onları görüşecektik. Onlarla ilgili bizim iki saat, üç saat
öncesinden bilgimiz var doğrusu ama bu kanun teklifiyle ilgili en azından
geçtiğimiz haftadan beri herkesin bilgisi var.
Teşekkür
ederim, sağ olun.
BAŞKAN
– Sayın Akbaşoğlu, teşekkürler.
LÜTFÜ
TÜRKKAN (Kocaeli) – Sayın Başkanım…
BAŞKAN
- Sayın Türkkan, buyurun.
IV.- AÇIKLAMALAR (Devam)
37.- Kocaeli Milletvekili Lütfü Türkkan’ın, Çankırı Milletvekili
Muhammet Emin Akbaşoğlu’nun yerinden sarf ettiği bazı ifadelere ilişkin
açıklaması
LÜTFÜ
TÜRKKAN (Kocaeli) – Sayın Başkanım, diğer grupların verdikleri grup önerileri,
ilgili konularda araştırma komisyonu kurulmasına dair grup önerileri. Bu, bir
kanun teklifi; İç Tüzük’ün 52’nci maddesi çok açık. Burada uyulması gereken İç
Tüzük kurallarını ihlal etmek bir marifetmiş gibi savunmak yerine, bence bunun
bir başka savunulacak tarafı varsa onu izah etseydiniz çok daha makbul olurdu.
Yani bunun milletvekillerine biz gönderdik aldılar mı? Şamil Ayrım karşımda,
merak ediyorum, bu kanunu okudu mu? Fırsatı olmadı çünkü süre geçmedi. Sağlık
Komisyonunda olmayan diğer arkadaşlar hakeza. Dolayısıyla, ben Adalet ve
Kalkınma Partisi Grubunu Meclisin İç Tüzük’e göre yönetilmesine katkı sunmaya
davet ediyorum. Bu konuşmam da bununla alakalıydı.
BAŞKAN
– Teşekkürler Sayın Türkkan.
VI.- ÖNERİLER (Devam)
A) Siyasi Parti Grubu Önerileri (Devam)
3.- AK PARTİ Grubunun, Genel Kurulun çalışma saatlerinin yeniden
düzenlenmesine; bastırılarak dağıtılan 12 sıra sayılı Kanun Teklifi’nin kırk
sekiz saat geçmeden gündemin “Kanun Teklifleri ile Komisyonlardan Gelen Diğer
İşler” kısmının 1’inci sırasına alınmasına; 13, 14 ve 15 Kasım 2018 Salı,
Çarşamba ve Perşembe günkü birleşimlerinde denetim konularının görüşülmeyerek
gündemin “Kanun Teklifleri ile Komisyonlardan Gelen Diğer İşler” kısmında yer
alan işlerin görüşülmesine; 12 sıra sayılı Kanun Teklifi’nin İç Tüzük’ün
91’inci maddesine göre temel kanun olarak bölümler hâlinde görüşülmesine
ilişkin önerisi (Devam)
BAŞKAN
- Öneri üzerinde Halkların Demokratik Partisi Grubu adına Gaziantep
Milletvekili Mahmut Toğrul konuşacaktır.
Buyurun
Sayın Toğrul. (HDP sıralarından alkışlar) 
Süreniz
üç dakikadır.
HDP
GRUBU ADINA MAHMUT TOĞRUL (Gaziantep) – Teşekkür ederim Sayın Başkan.
Değerli
milletvekilleri ve Genel Kurulun sevgili emekçileri; hepinizi saygıyla
selamlıyorum.
Değerli
arkadaşlar, AKP Grubu, milletvekilinin iki görevi olduğunu görmezden geliyor.
Bakın, milletvekilinin, evet, bir, yasa yapma görevi vardır ve ondan da
önemlisi, özellikle muhalefet milletvekilleri için, ikinci bir görevi, denetim
görevidir. AKP, bu denetim görevini çeşitli vesilelerle engellemek istiyor. Bu
denetim görevini milletvekili hangi yollarla yapar? Soru önergesi verir,
araştırma önergesi verir, daha önce gensoru verilirdi vesaire. Önce İç Tüzük’le
denetleme görevini engellemeye kalktılar, arkasından Meclis Başkanlığı
bünyesinde bir denetim mekanizması kurdular. Bizim verdiğimiz soru önergeleri,
araştırma önergeleri önce bir inceleniyor ve “Şu konuda denetim görevini şu
cümle geçerse yaparsınız, aksi takdirde yapamazsınız.” 
Bakın,
biraz önce biz kayyumların yolsuzluklarıyla ilgili bir araştırma önergesi
verdik. Bakın, değerli arkadaşlar, Meclis Başkanlığına sunduğumuz, grup başkan
vekillerimizin imzasıyla sunulan bir araştırma önergesi nasıl reddediliyor?
“‘Kayyumların yolsuzlukları...’ cümlesindeki ‘yolsuzlukları’ çıkarırsanız
getirebilirsiniz.” deniyor. Arkadaşlar, kayyumların yolsuzluğunu biz
söylemiyoruz; Sayıştay, sizlerin, bu ülkenin Sayıştayı söylüyor, raporlar
koymuş. Biz buna “yolsuzluk” demeyeceğiz de ne diyeceğiz? 
Bakın
“asimilasyon” diyoruz. “‘Asimilasyon politikalarıyla örtme...’ Bu cümleyi
çıkarın.” diyorlar. Bakın “Yolsuzluk üzerine kurgulanmış yönetim anlayışı”
diyoruz; evet, yolsuzluk üzerine kurulmuş bir yönetim anlayışınız var. 
Bakın,
belediye başkanlarınızı aldınız, hiçbirini yargı önüne koymadınız ama
muhalefeti dizayn görevine gelince her türlü yol ve yöntemi kullanıyorsunuz.
Yargıyı bir sopa olarak kullanıyorsunuz, muhalefet ses çıkarmasın istiyorsunuz.
Kolluğu bir güç olarak kullanmak istiyorsunuz, muhalefet ses çıkarmasın
istiyorsunuz.
Şimdi,
değerli arkadaşlar, peki, AKP bunları niye yapıyor? Bakın, sağlıkta şiddetle
ilgili bir gündem vardı Türkiye’de. AKP diyor ki: “Benden bir şey talep
etmeyin. Benden talep ederseniz ben onun içine bugün 7 bin sağlık çalışanını
yokluğa mahkûm edecek maddeleri de koyarım, sizin karşınıza öyle getiririm.”
Bakın, peki niye bugün bu öneriyi veriyor? Bizim denetim görevimizi alarak bir
an önce bu yasayı Meclisten geçirmek istiyorlar. Niye? 
(Mikrofon
otomatik cihaz tarafından kapatıldı) 
BAŞKAN
– Sözlerinizi tamamlayın Sayın Toğrul.
MAHMUT
TOĞRUL (Devamla) - Çünkü yaptıkları çok açık; Anayasa’ya, hukuka aykırıdır.
Anayasa’ya, hukuka aykırı olan bir teklifi toplumda tartıştırmamak için, sabaha
kadar çalıştırıp, Meclise angarya uygulayıp, toplumda tartışılmasını engellemek
suretiyle bunu bir an önce gündemden düşürmek istiyorlar. 
Bakın,
7 bin sağlık çalışanını açlığa, yokluğa mahkûm ediyorsunuz. Bu, asla kabul
edilebilir bir şey değil. Bu, Anayasa’ya aykırıdır. Bu, hukuka aykırıdır;
Anayasa’nın eşitlik ilkesine aykırıdır her şeyden önce. Onun için, bakın,
Meclisin denetim faaliyetleri, iç hukukumuzda da, biraz önce söylendi, İç
Tüzük’te de engellenmemiştir. Siz arkadan dolanarak, bir öneriyle Meclisin
denetim görevini, vekilin denetim görevini almak istiyorsunuz, biz buna
şiddetle muhalefet ediyoruz. Bu öneri geçmemelidir buradan. 
Teşekkür
ediyorum. (HDP sıralarından alkışlar) 
BAŞKAN
– Teşekkürler Sayın Toğrul. 
Öneri
üzerinde söz sırası, Cumhuriyet Halk Partisi Grubu adına İstanbul Milletvekili
Engin Altay’a aittir. 
Buyurun
Sayın Altay. (CHP sıralarından alkışlar)
Süreniz
üç dakikadır. 
CHP
GRUBU ADINA ENGİN ALTAY (İstanbul) – Teşekkür ederim Sayın Başkan. 
Söz
alma gerekçem, AK PARTİ’nin bir grup önerisiyle 12 sıra sayılı Kanun
Teklifi’min kırk sekiz saat geçmeden Genel Kurulun gündemine alınmasıyla
ilgilidir. Şimdi, bu kırk sekiz saat meselesi, artık AK PARTİ için bir ritüel
oldu, buna Sayın Türkkan da değindi, ben buna girmeyeceğim. 
Şimdi,
Sayın Başkan, sayın milletvekilleri; bu kanunda konuşacağım konuşmayı şimdi yapıyorum.
Sizin vicdan sahibi insanlar olduğunuzu biliyorum. Bu yönüyle de hiç siyaset
yapmadan, kendi vicdanımdan, aklımdan, beynimden geçenleri sizinle paylaşmak
istiyorum.
Önce
şunu söyleyeyim: “Binali Yıldırım ile Engin Altay’ın, hatta Mustafa Şentop’un
ortak özelliği ne olabilir?” desem, sanıyorum cevap veremezsiniz. Birbirine zıt
partilerde siyaset yapıyoruz, bir sürü şey sayılabilir. Binali Bey ile ben,
ikimiz de solağız, bir ortak özelliğimiz var ama benim asıl söylemek istediğim
şu: Sayın Binali Yıldırım da -şu anki Meclis Başkanımız, önceki Başbakanımız-
ben de, şu anki Meclis Başkan Vekilimiz Sayın Şentop da -örnek çoktur- her
üçümüz de güvenlik soruşturması mağduruyuz. Ben beş yıl, Sayın Binali Yıldırım
iki yıl, yanlış hatırlamıyorsam Sayın Şentop üç yıl güvenlik soruşturması
mağduru olarak aç açık kaldık.
Sayın
milletvekilleri, anlamışsınızdır, getirdiğiniz kanun teklifinin 5’inci
maddesiyle ilgili de konuşuyorum aslında. Türk Silahlı Kuvvetleri savaş
meydanlarında ya da dağda terör örgütleriyle mücadele ederlerken vurdukları
düşman askerine, yaralıysa önce yarasını sararlar, sonra ona çorba verirler.
Sizde bu kadar bile vicdan yok. (CHP sıralarından alkışlar) “Sizde” derken bu
kanunu bize gönderenleri kastediyorum.
Değerli
milletvekilleri, Türkiye çok önemli terör örgütleriyle mücadele ediyor. Bu, bir
gerçek. Bunun başında FETÖ, PKK, DAEŞ, sayarsınız gider. Eğer yürütme bir
kimsenin terör örgütüyle ilişkisini tayin ve tespit ederse ortada bir yargı
vardır, bir yargı kararıyla zaten bu kimsenin kamu hizmetine girme hakkı
menedilir. Siz, şimdi -daha vahim- kamudan KHK’yle attığınız birinin bir özel
sektörde çalışmasına bile tahammül etmeyerek insanlık dışı bir şey
yapıyorsunuz. Suçların şahsiliği prensibi vardır. Örneğin, X kişisi bir terör
örgütüyle şu veya bu oranda ilişkilenmiş olabilir. Bu ilişki bu kişinin ceza
almasını gerektiriyorsa onu yollayacağınız yer savcılıktır, mahkemedir.
(Mikrofon
otomatik cihaz tarafından kapatıldı)
BAŞKAN
– Sözlerinizi tamamlayın Sayın Altay.
ENGİN
ALTAY (Devamla) – Teşekkür ederim Sayın Başkanım.
Lakin
bunu yapmayıp da “Ben bunu Türkiye’de aç bırakacağım.” derseniz ona da bir şey
demem ama onun evladına, çoluğuna çocuğuna yazık etmiş olursunuz, suç işlemiş
olursunuz. Terör tehdidine yönelik, Hükûmetin hassasiyetini de sizlerin
hassasiyetini de anlıyorum ama çözüm bu değil değerli milletvekilleri, çözüm bu
değil. Devlette zaten çalıştırmıyorsunuz. “Efendim, özel hastanede de
çalışamaz.” Niye? “E, bu hastanenin SGK’yle anlaşması var.” Bu, tam tabiriyle
şudur: Faşist Kenan Evren “Asmayalım da besleyelim mi?” demişti, siz de şimdi
diyorsunuz ki: “Aç bırakmayalım da ölmesinler mi?” Ayıptır, günahtır, yukarıda
Allah var. Deminden beri ayetler üzerinden polemik yapıyorsunuz. Allah her şeyi
bilir ve görür. Bırakın, onların kısmen terör örgütleriyle olan ilişkilerinin
gerekli şeyini yargı veriyorsa verir, vermiyorsa insanlığa karşı işlenen her
suçun Allah katında da zaten bir bedeli vardır. 
(Mikrofon
otomatik cihaz tarafından kapatıldı) 
BAŞKAN
– Bağlayın lütfen Sayın Altay.
ENGİN
ALTAY (Devamla) – Çok teşekkür ederim Sayın Başkan, suistimal ettim, özür
dilerim.
BAŞKAN
– Yok, estağfurullah.
Buyurun.
ENGİN
ALTAY (Devamla) – Dolayısıyla sizden rica ediyorum, Türk Silahlı Kuvvetlerinin
savaş meydanında düşmana yaptığını bu ülkenin insanlarından esirgemeyin, onlar
yanlış yola düşmüş ise bile. “15 Temmuz bakımından FETÖ’yle, darbeyle ilişkisi
olanların hepsi cezaevinde.” diyebiliyoruz biz zaten. Yazık, günah. 
Tekrar
rica ediyorum, Sayın Grup Başkan Vekilim, Hükûmetle tekrar konuşun, bu 5’inci
maddeyi geri çekin. Yani bu, hakikaten bu Meclisin, bu dönem bu Meclisi
oluşturan sizlerin bizler için tarihî bir vebali, tarihî bir günahı ve tarihî
bir ayıbı olur diyorum, Genel Kurulu saygıyla selamlıyorum efendim. (CHP
sıralarından alkışlar) 
BAŞKAN
– Teşekkürler Sayın Altay.
Sayın
Akbaşoğlu, buyurun, yerinizden.
ENGİN
ALTAY (İstanbul) – Bunda cevap verecek ne var?
IV.- AÇIKLAMALAR (Devam)
38.- Çankırı Milletvekili Muhammet Emin Akbaşoğlu’nun, İstanbul
Milletvekili Engin Altay’ın AK PARTİ grup önerisi üzerinde CHP Grubu adına
yaptığı konuşmasındaki bazı ifadelerine ilişkin açıklaması
MUHAMMET
EMİN AKBAŞOĞLU (Çankırı) – Teşekkür ediyorum. 
Sayın
grup başkan vekilinin konuşmalarında geçen eleştiriler ile ağır ithamları,
“vicdansızlık, insafsızlık” gibi kelimeleri ayırt ederek bu kelimeleri kabul
etmediğimizi, bu teklifi getiren arkadaşlarla ilgili bu suçlamaları kabul
etmediğimizi bir kere beyan ediyorum, bir. 
İkinci
olarak: Burada -getirilen teklifle- kamuda görev yapacak kişilerde aranan niteliklerle
ilgili, 657 sayılı Devlet Memurları Kanunu’nun aradığı şartları taşıma ve
mesleğin şartlarını taşımayla ilgili düzenlemelere ilişkin bir teklifte
bulunulmuş. Bu, Sağlık Komisyonunda enine boyuna konuşulmuş, orada
eleştirilerle beraber yeni bir forma bürünmüş ve Genel Kurula gelmiş. Tabii ki
biz, muhalefet partilerinin bu konudaki tekliflerini dinleyeceğimizi, onları
değerlendireceğimizi ve en son formunu hep beraber Meclis iradesiyle burada
vereceğimizi de ifade ettik. Bu konudaki tekliflere açığız ama bu konudaki
suçlamalara kapalıyız çünkü hak edilmeyen suçlamalar söz konusudur, onları
kabul etme imkânımız söz konusu değildir.
Sağ
olun.
BAŞKAN
– Teşekkürler Sayın Akbaşoğlu.
ENGİN
ALTAY (İstanbul) – Sayın Başkan…
BAŞKAN
– Sayın Altay, söz vereceğim ama biraz sonra zaten kanunun görüşmelerine
başlayacağız, kanunla ilgili tartışmaları oraya bırakmak daha doğru olmaz mı
sizce?
ENGİN
ALTAY (İstanbul) – Elbette ama kastetmediğim bir ifadeyi bana mal etti Sayın
Akbaşoğlu. Yani ben sataşmadan dolayı…
BAŞKAN
– Yerinizden buyurun.
39.- İstanbul Milletvekili Engin Altay’ın, Çankırı Milletvekili Muhammet
Emin Akbaşoğlu’nun yaptığı açıklamasındaki bazı ifadelerine ilişkin açıklaması
ENGİN
ALTAY (İstanbul) – Ben, AK PARTİ’nin hiçbir sayın milletvekilini vicdansızlıkla
itham etmedim, etmem.
Ben,
5’inci maddenin içerik bakımından büyük bir vicdansızlık olduğunu söylüyorum,
böyle düşünüyorum ve sizlerle, hep birlikte inşallah, bu 5’inci maddeyle ilgili
ortak bir yol bulacağımız umudunu dile getirerek AK PARTİ’ye mensup sayın
milletvekillerinin vicdanına seslendim. 
Sayın
Mevkidaşım, bilginize sunarım efendim. 
BAŞKAN
– Teşekkürler Sayın Altay. 
VI.- ÖNERİLER (Devam)
A) Siyasi Parti Grubu Önerileri (Devam)
3.- AK PARTİ Grubunun, Genel Kurulun çalışma saatlerinin yeniden
düzenlenmesine; bastırılarak dağıtılan 12 sıra sayılı Kanun Teklifi’nin kırk
sekiz saat geçmeden gündemin “Kanun Teklifleri ile Komisyonlardan Gelen Diğer
İşler” kısmının 1’inci sırasına alınmasına; 13, 14 ve 15 Kasım 2018 Salı,
Çarşamba ve Perşembe günkü birleşimlerinde denetim konularının görüşülmeyerek
gündemin “Kanun Teklifleri ile Komisyonlardan Gelen Diğer İşler” kısmında yer
alan işlerin görüşülmesine; 12 sıra sayılı Kanun Teklifi’nin İç Tüzük’ün
91’inci maddesine göre temel kanun olarak bölümler hâlinde görüşülmesine
ilişkin önerisi (Devam)
BAŞKAN
– Adalet ve Kalkınma Partisi Grubunun önerisini oylarınıza sunuyorum: Kabul
edenler... Etmeyenler... Öneri kabul edilmiştir. 
Değerli
milletvekilleri, sisteme girmek suretiyle İç Tüzük’ün 60’ıncı maddesine göre
söz talep eden 5 sayın milletvekiline yerlerinden birer dakika süreyle söz
vereceğim. 
Değerli
milletvekilleri, bir teknik hata oldu. Sisteme ilk giren 5 kişiye söz
vereceğim. Ben onları şimdi okuyamıyorum burada. Ondan sonra sisteme girenlere
şimdi söz vermeyeceğim. Kanun görüşmeleri sırasında zaten bu hak devam ediyor.
Ben daha önce tespit edebildiklerime şimdi sırayla söz vermekle yetineceğim. 
Sayın
Arkaz…
IV.- AÇIKLAMALAR (Devam)
40.- İstanbul Milletvekili Hayati Arkaz’ın, 10 Kasım cumhuriyetin kurucusu
Gazi Mustafa Kemal Atatürk’ü ebediyete intikalinin 80’inci yıl dönümünde
rahmetle andığına ilişkin açıklaması
HAYATİ
ARKAZ (İstanbul) – Teşekkür ederim Sayın Başkan. 
Değerli
milletvekilleri, umudunu yitirmiş bir millet olup, kongreler toplayıp “Milletin
istiklalini milletin azim ve kararlılığı kurtaracaktır.” deyip Millî
Mücadele’nin fitilini ateşleyen, Yunan Polatlı’ya dayandığında Elmadağ’da
karargâh kurup “Son kurşunuma kadar savaşırım.” cesaretini gösteren,
istiklalini kaybeden millete devlet kurmak için “Ordular, ilk hedefiniz
Akdeniz’dir.” diyerek hedef gösteren, devletimizin ve cumhuriyetimizin
kurucusu, Başkomutan, Başöğretmen, büyük devlet adamı, Türklüğün gururu Gazi
Mustafa Kemal Atatürk’ü ebediyete intikalinin 80’inci yılında rahmet, minnet,
hasret ve özlemle anıyorum. Ruhu şad olsun. 
Ne
mutlu Türk’üm diyene.
BAŞKAN
– Sayın Antmen…
41.- Mersin Milletvekili Alpay Antmen’in, ziraat, gıda ve su ürünleri
mühendisleri ile veterinerlerin iki yıldır atama beklediğine ilişkin açıklaması
ALPAY
ANTMEN (Mersin) – Teşekkür ederim Sayın Başkan.
Sayın
milletvekilleri, ziraat mühendisleri, veterinerler, gıda mühendisleri, su
ürünleri mühendisleri başta olmak üzere tarım alanında çalışabilecek yetişmiş
150 bin yurttaşımız işsiz beklemektedir. İki yıla yakın bir süredir atama
bekleyen bu vatandaşlarımızın sesi ne zaman duyulacaktır? Türkiye gibi bir
tarım ülkesinde bu kadar yetişmiş insan neden değerlendirilmemektedir? Et başta
olmak üzere gıda fiyatlarına her gün zamların geldiği bir ortamda belki de istihdam
edilmesi gereken ilk meslek gruplarından olan bu uzmanlar ne zaman kamuya
atanacaklardır? Bu insanlar, yetişmiş beyinler değerlendirilmezse geçmişte
Türkiye kendi kendine yeten 7 ülkeden 1’i olarak anılırken kısa bir süre sonra
kendi kendini yiyen bir ülke olarak anılacaktır. Bundan da hepimiz sorumlu
olmak durumunda kalacağız. 
Saygılar
sunuyorum.
BAŞKAN
– Sayın Özyürek…
42.- Sivas Milletvekili Ahmet Özyürek’in, 1949 yılında Çin tarafından
işgal edilen Doğu Türkistan’ın özbeöz Türk vatanı olduğuna ilişkin açıklaması
AHMET
ÖZYÜREK (Sivas) – Sayın Başkan, Doğu Türkistan 1949 yılında Çin devleti
tarafından işgal edilmiş özbeöz bir Türk vatanıdır. Çin’in işgalinden sonra
Doğu Türkistan’da Uygurların ve diğer Türk soydaşlarımızın yaşadığı şehirler,
kasabalar boşaltılmıştır; herkese toplama kamplarına getirilerek işkence
yapılmakta ve çocukların isimleri değiştirilerek Çinlilerin adları
verilmektedir. En önemlisi de kamplardaki kişilerin akıbeti meçhuldür yani
toplu soykırım yapılmasından korkulmaktadır. Bu, Birleşmiş Milletler raporunda
vardır. 
Tek
vatan, tek bayrak, tek millet, tek devlet anlayışının teminatı Türk milletidir.
Saygılar.
BAŞKAN
– Sayın Tanrıkulu…
43.- İstanbul Milletvekili Mustafa Sezgin Tanrıkulu’nun, Cumartesi
Annelerinin Ramazan Yazıcı’nın mezar yerinin açığa çıkartılarak ölümünde
sorumluluğu olanların cezalandırılmasını talep ettiklerine ilişkin açıklaması 
MUSTAFA
SEZGİN TANRIKULU (İstanbul) – Sayın Başkan, teşekkür ederim. 
Cumartesi
Anneleri altı yüz doksan dokuz hafta Galatasaray Meydanı’nda bitmeyen yaslarını
tuttular ve kayıplarını aradılar, adalet talep ettiler ancak 700’üncü haftada
maalesef dağıtıldılar ve o meydanda yas tutmaları ve adalet istemeleri
engellendi. Genel Başkanımız ve biz de onlara söz verdik, Galatasaray Meydanı’nda
tekrar bu yaslarına devam edene kadar onların açıklamalarını burada okuyacağız
dedik ve o sözümüzü yerine getiriyoruz. 
711’inci
haftasında Cumartesi Anneleri, Diyarbakır-Silvan arasında bir minibüsle yolcu
taşımacılığı yapan ve 22 Kasım 1996 tarihinde Silvan Melikahmet Garajı’nda
kendilerini polis olarak tanıtan 3 kişi tarafından gözaltına alınan 36
yaşındaki Ramazan Yazıcı için adalet istedi. Olayın peşini bırakmadılar, aile
ve İnsan Hakları Derneği olaydan iki yıl sonra, Ramazan Yazıcı’nın elleri ve ağzı
bağlı olan cansız bedeninin 3 Aralık 1996 tarihinde İdil’e bağlı Sarıköy ve
Mağara köyleri arasında bulunduğu…
(Mikrofon
otomatik cihaz tarafından kapatıldı) 
MUSTAFA
SEZGİN TANRIKULU (İstanbul) – …ve İdil Merkez Mezarlığı’na kimliği meçhul kişi
olarak gömüldüğü gerçeğine ulaşmıştı. Ancak mezarlıkta kimliği meçhul kişilerin
gömülmesine ilişkin kayıt tutulmadığı için Yazıcı’nın mezar yeri bulunamamıştı.
Diyarbakır Cumhuriyet Savcılığındaki dosyada bugüne kadar hiçbir gelişme
yaşanmazken AİHM’e taşınan dava mahkûmiyetle sonuçlandı. Soruşturmanın etkin
bir biçimde yürütülmesi soruşturma organlarının temel görevidir. Ramazan
Yazıcı’nın mezar yerinin açığa çıkartılarak sorumluluğu olan tüm görevlilerin
adil bir yargılama faaliyeti sonucunda cezalandırılmalarını talep ediyoruz. Bu
konuda yargıyı göreve davet ediyoruz.
Teşekkür
ederim. (HDP sıralarından alkışlar)
BAŞKAN
– Sayın Koncuk…
44.- Adana Milletvekili İsmail Koncuk’un, Ankara Milletvekili Orhan
Yegin’in, CHP grup önerisi üzerinde AK PARTİ Grubu adına yaptığı konuşmasındaki
bazı ifadelerine ilişkin açıklaması
İSMAİL
KONCUK (Adana) – Efendim, tabii, az önce eski Çalışma Bakan Yardımcısı Orhan
Yegin AK PARTİ döneminde sendikal hakların son derece ileri bir seviye
kazandığını ifade etti. Aslında görüntüde öyle bir şey var ama uygulamada
maalesef toplu görüşmeli sendika kanununun dahi gerisine düşen bir 4688 sayılı
Sendika Kanunu’yla karşı karşıyayız. Tamamen ipler iktidarın elinde, kararı
veren o, sendikalar orada –yanlış anlaşılmasın- bir orta oyunu oynamaktan öte
hiçbir fonksiyon yerine getirmiyor. Tabii, memurların büyük bir çoğunluğunun
bir sendikaya üye olmaya zorlandığını da hesap ettiğimizde memur
sendikacılığından bahsedebilmek artık Türkiye’de maalesef mümkün değil.
Saygılar.
BAŞKAN
– Sayın Koç…
45.- Ağrı Milletvekili Abdullah Koç’un, Ağrı Belediyesindeki
usulsüzlüklere ilişkin açıklaması
ABDULLAH
KOÇ (Ağrı) – Sayın Başkan, Ağrı halkının iradesini kayyumla ele alan Ağrı
Belediyesi nakit yetersizliğinden dolayı 27 milyon TL’lik elektrik alımını
ödeyemedi. Belediyenin İller Bankasına 6 milyon, faiziyle birlikte 27 milyon
borcu olduğu ortaya çıktı. Borç tutarı bilançoda ise toplam 7 milyon TL olarak
gösterildi. Belediyenin gecekondu fon hesabı açmadığı, bu fona yatırılması
gereken 25 milyon TL’yi normal gelir gibi kayıtlara aldığı tespit edildi.
Belediyenin 2 milyon TL otopark parasını da başka amaçlar için kullandığı
ortaya çıktı. Belediyenin mülkiyetinde ki ihaleyle kiraya verilen 65 adet
taşınmazı da mevzuata aykırı olarak başka kişilere kiraya verdiği, bu kişilerin
kira süresini sürekli olarak uzattığı belirtildi. Belediyenin 4 milyon
tutarında doğrudan mal ve hizmet alımı yapması usulsüzlük olarak kaydedildi.
Teşekkür
ediyorum.
BAŞKAN
– Birleşime on dakika ara veriyorum.
Kapanma Saati: 18.16
ÜÇÜNCÜ OTURUM
Açılma Saati: 18.43
BAŞKAN: Başkan Vekili Mithat SANCAR
KÂTİP ÜYELER: Şeyhmus DİNÇEL (Mardin), Mustafa AÇIKGÖZ
(Nevşehir)
----- 0 -----
BAŞKAN
– Sayın milletvekilleri, Türkiye Büyük Millet Meclisinin 16’ncı Birleşiminin
Üçüncü Oturumunu açıyorum. 
Alınan
karara gereğince gündemin “Kanun Teklifleri ile Komisyonlardan Gelen Diğer
İşler” kısmına geçiyoruz. 
1’inci
sıraya alınan, Samsun Milletvekili Ahmet Demircan ve 5 Milletvekilinin Sağlıkla
İlgili Bazı Kanun ve Kanun Hükmünde Kararnamelerde Değişiklik Yapılmasına Dair
Kanun Teklifi ile Sağlık, Aile, Çalışma ve Sosyal İşler Komisyonu Raporu’nun
görüşmelerine başlayacağız. 
VIII.- KANUN TEKLİFLERİ İLE KOMİSYONLARDAN GELEN DİĞER İŞLER
A) Kanun Teklifleri
1.- Samsun Milletvekili Ahmet Demircan ve 5 milletvekilinin Sağlıkla
İlgili Bazı Kanun ve Kanun Hükmünde Kararnamelerde Değişiklik Yapılmasına Dair
Kanun Teklifi (2/1186) ile Sağlık, Aile, Çalışma ve Sosyal İşler Komisyonu
Raporu (S. Sayısı: 12) (x)
BAŞKAN
– Komisyon? Yerinde. 
Komisyon
Raporu 12 sıra sayısıyla bastırılıp dağıtılmıştır. 
Sayın
milletvekilleri, alınan karar gereğince bu teklif İç Tüzük’ün 91’inci maddesi
kapsamında temel kanun olarak görüşülecektir. Bu nedenle teklif tümü üzerindeki
görüşmeler tamamlanıp maddelerine geçilmesi kabul edildikten sonra bölümler
hâlinde görüşülecek ve bölümlerde yer alan maddeler ayrı ayrı oylanacaktır. 
Teklifin
tümü üzerinde söz isteyen milletvekillerinin adlarını okuyorum: İYİ PARTİ Grubu
adına Antalya Milletvekili Tuba Vural Çokal, Milliyetçi Hareket Partisi Grubu
adına Kahramanmaraş Milletvekili Sefer Aycan, Halkların Demokratik Partisi
Grubu adına Batman Milletvekili Necdet İpekyüz, Cumhuriyet Halk Partisi Grubu
adına İstanbul Milletvekili Ali Şeker.
Teklifin
tümü üzerindeki görüşmelere başlıyoruz.
İlk
söz İYİ PARTİ Grubu adına Antalya Milletvekili Tuba Vural Çokal’a aittir.
Buyurun
Sayın Vural Çokal. (İYİ PARTİ sıralarından alkışlar)
Süreniz
yirmi dakikadır.
İYİ
PARTİ GRUBU ADINA TUBA VURAL ÇOKAL (Antalya) – Sayın Başkan, değerli
milletvekilleri; sözlerime başlamadan önce, 10 Kasım Cumartesi günü Şemdinli
ilçesine bağlı Derecik Ortaklar köyünde Süngütepe Üs Bölgesi’ndeki karakolda
mühimmatın patlaması sonucu şehit düşen askerlerimize Allah’tan rahmet,
ailelerine başsağlığı diliyorum; ruhları şad, mekânları cennet olsun. Yaralı 25
Mehmetçik’imize de acil şifalar diliyorum.
Sağlıkla
İlgili Bazı Kanun ve Kanun Hükmünde Kararnamelerde Değişiklik Yapılmasına Dair
Kanun Teklifi’ni geçen hafta Sağlık Komisyonunda şiddetli bir şekilde ele
aldık. Ben de bir göz hekimiyim ve fizyoloğum. Hepimizin malumu olduğu üzere,
doktor olabilmek için çok ciddi bir eğitimden geçmek ve yaşıtlarımızdan çok
daha fazla çalışmak zorundayız. Bu, anaokulundan başlayıp üniversite sınavıyla
bir aşamadan geçen ve tıp fakültesini bitirdikten sonra Tıpta Uzmanlık
Sınavı’yla devam eden hem çok zorlu hem de çok yıpratıcı yirmi iki-yirmi üç
yıllık bir eğitim süresidir, aynı zamanda hem ülkemiz hem de bu merhalelerden
geçen doktorlarımız ve onların ailelerine ciddi ekonomik yükü olan bir
süreçtir. Bu süreçte kimi anneler ellerindeki altınları, kimi babalar evlerini
ya da arsalarını satarak çocuklarını milletimize hizmet etmesi için okutmuş ve
bütün sıkıntılarına katlanmışlardır. Hepimiz birer anne ve baba olarak biliriz
ki çocuk yetiştirmek bütün aile bireylerinin büyük fedakârlıklarıyla
olmaktadır. Biz hekimlerin tek amacı, okulu bitirdikten sonra oldukça itibarlı
olan mesleğimizi kamuoyu önünde icra etmektir. Yani biriktirdiğimiz paramız,
zenginliğimiz, bütün değerimiz, onurumuz mesleğimizdir. En başta, biz doktorların
aldığı eğitim ve yaşam felsefesi teröristliğe falan uygun değildir. Hekimlik
mesleği kutsal bir meslektir ve insan odaklıdır. İnsan hayatıyla ilgili
kararlar alırsınız, insanı iyileştirmeyi ve yaşatmayı hedeflersiniz.
Meslektaşım olan tüm arkadaşlarım da bilir, biz bu mesleği büyük bir özveriyle
yaptık ve bugünlere geldik. Hastalarımızı muayene ederken öylesine özveriyle ve
büyük bir tutkuyla bunu yapmışızdır ki yeri gelip uykusuz yeri gelip aç
kalmışızdır. İnsanları böyle boş gerekçelerle itham edip işinden edenlerin en
başta bunu bilmesi gerekir.
Sunum
biçiminde sanki sağlıkta çalışanların yaşamış olduğu şiddeti engellemeye
yönelik bir torba yasaymış gibi kamuoyuna lanse edilen ama sadece bir maddesi
sağlıkta çalışanların uğradığı şiddetle ilgili bir madde içeren ve o da sorunu
çözmekten ziyade usule ilişkin bir madde olan torba yasa yani burada, sağlıkta
çalışanların uğradığı şiddete yönelik engelleyici, caydırıcı bir madde hükmü
yok, usule ilişkin bir şey var. Getirdiğiniz teklif, 44 maddelik bir teklif ve
sağlık alanında birçok noktayı değiştirmeyi hedefleyen bir teklif, 16 ayrı
kanunda ve 2 kanun hükmünde kararnamede değişiklik öngören bir teklif.
Bu
yasa teklifi hazırlanırken Türk Tabipleri Birliğiyle, Sağlık Emekçileri
Sendikasıyla, Diş Hekimleri Birliğiyle, Türk Eczacıları Birliğiyle ve bütün
sendika ve demokratik kitle örgütleriyle birlikte konuşarak, sorunları gerçek
yerinde tespit ederek ve gerçekten çözüm aramak için ele alınmalıydı. 
Türkiye’deki
sağlık sistemine baktığımızda, yeterli sayıda doktor ve sağlık personeli
yetiştiremiyoruz veya yetiştiriyoruz ama yeterli gelmiyor. Türkiye’de yaklaşık
142 bin civarında hekimimiz var ve 1 doktora 572 hasta düşüyor. Türkiye’de 10
bin kişiye yaklaşık 17 doktor düşüyor, OECD ülkelerine baktığımızdaysa 10 bin
kişiye 35 doktor düşüyor yani bu rakamlardan çok açık ve net bir şekilde
anladığımız şu ki: Türkiye’de bir hekim açığı var, Türkiye’de sağlık personeli
açığı var. Hekim açığının bu kadar çok olduğu ülkede biz ne yapıyoruz? Sağlıkla
İlgili Bazı Kanun ve KHK’lerde Değişiklik Yapılmasına Dair Kanun Teklifi’nin
5’inci maddesinde yer alan değişiklikler KHK’yle ihraç olarak mağdur olan
hekimlerimizi kapsamaktadır. 
Yasama
yılının başında bir araştırma önergesi vermiştik, 15 Temmuz ihanetinin sorumlusu
olan FETÖ’nün siyasi ayağının Meclis tarafından araştırılmasını istedik. Bu
hain örgütün eğitim, yargı, emniyet ve ordudaki ayakları tespit edildi;
çaycısı, çorbacısı bulundu ama gelin görün ki siyasi ayağı hâlâ ortaya
çıkarılamadı. Ahtapot gibi her tarafı sarmış bu örgütün siyasi ayağının
olmaması mümkün mü? Sayın Genel Başkanımızın da söylediği gibi, bu ihanet
şebekesinin hiç mi milletvekili yoktu, hiç mi grup başkan vekili yoktu, hiç mi
bakanı yoktu? Biz bu sorulara cevap istiyoruz.
OHAL
Komisyonunun içine dâhil ettiğiniz üyelerin içinde hiç FETÖ'cü yok muydu? Bugün
OHAL Komisyonunda incelediğiniz kişileri iki yıldan beri neden incelemelerini
bitirmeyip mağdur etmektesiniz? Örnek olarak Şaban Dişli doktor oysaydı sizin
bu düzenlemenize göre güvenlik soruşturmasına takılıp hiçbir yerde hekimlik
yapamazdı ancak büyükelçi olarak atandı. “Şarabı ben içersem helal, sen içersen
haram” mı, bu mudur bakış açınız? 
Kişisel
ve subjektif değerlendirmeler yapılmamalı, tam tersine hukukun ve iç mevzuatın
temel ilkelerine ve imza attığımız uluslararası sözleşmelere, temel insan hak
ve hürriyetlerine bağlı kalınmalıdır. Eğer böyle bir bağ yoksa yani bu maddede
ifade edildiği gibi bir idari tasarruf olan güvenlik soruşturmasıyla oradaki
güvenlik güçlerinin yorumlarına, kişisel yorumlarına dayalı bir güvenlik
soruşturmasıyla bu bağ kuruluyorsa, sadece bu bağ, işte, bu kadar zor yetişen
bir hekimi mesleğini yapamaz hâle getiriyorsa, aç bırakacak bir sonuç
doğuruyorsa burada bir sorun vardır diye düşünüyorum. 
Onun
için üzerinde hassaslıkla durmak istediğim konu bu bağın objektif hukuka uygun
kriterlerle belirlenmesidir. Yine Anayasa'mızın 38’inci maddesi -“masumiyet
karinesi” olarak da geçer- “Suçluluğu hükmen sabit oluncaya kadar, kimse suçlu
kabul sayılamaz.” der, herkes masumdur. Son hüküm olarak da, “Kanun önünde
eşitlik” maddesiyle herkes kanun önünde eşittir, hiç kimse diğerinden farklı
olarak değerlendirilemez.
Şimdi,
bu anayasal kurallar çerçevesinde mevcut teklife baktığımız zaman mevcut teklif
ne getiriyor? Hiçbir yargı kararı olmaksızın bütünüyle bir idari
değerlendirmeyi tarif ediyor. Bu idari değerlendirme kişilere yönelik hiçbir
kesinleşmiş yargı kararı olmadan, istihbarat raporlarına dayalı olarak
bürokratik mekanizmalar içerisinde kişilere düşünce ve kanaatlerine yönelik
olarak yöneltilmiş olan suçlamaları içeriyor. Bu çerçeveden baktığımızda keyfî
değerlendirmeler yapılması riskini içeriyor. Tamamen keyfî, tamamen subjektif
değerlendirmelere dayalı raporlarla, bu kadar zor yetişen ve amacı insanı
yaşatmak olan hekimlerimiz bir anda işlerini yapamaz hâle gelebiliyorlar; işte,
sıkıntı bu.
Terör
örgütlerinin temel amacı kaos çıkarmak ve insana zarar vermektir, öldürmektir
ama doktorlarınki tam tersidir, insanı yaşatmaktır. Şimdi, bir sağlık personeli
ile bir terör örgütünü bağlantılı kılmak için, hukuk devleti yani aslı hukuk
olan bir devlet, bunun bazı kriterlerini koymalıdır. Devlet, terör örgütleriyle
tabii ki mücadele etmelidir, devletimize karşı suç işlemiş olan ve bu suçu
yargı kararıyla kesinleşen hekimlerin cezalarını çekmeleri elbette gerekir. Biz
İYİ PARTİ olarak suçlu ile suçsuzun bir an evvel ayırt edilmesini istiyor,
suçsuzların mağdur edilmesini istemiyoruz. 
Ülkemizde
yargıya, adalete olan güven bu kadar azalmışken yıllarca eğitim almış, emek
vermiş hekimlerimizin görevlerini yapmasına engel olunması onları açlığa mahkûm
etmek demektir. Ancak şu anda fiiliyatta savunması dahi istenmeden ihraç
edilen, hakkında adli işlem yapılmamış, “Kovuşturmaya gerek yok.” kararı
alınmış, beraat etmiş hekimlerin hiçbir yerde çalışmamalarını sağlamak toplumda
kırılmalara ve adalet duygusunda zedelenmeye sebep olacaktır. 
Mevzubahis
olan en az 6-7 bin doktorun işsiz bırakılmasıdır, bunların on binlerce takipli
hastası vardır, 2 bini akademisyen doktordur yani bilim adamıdır. Şimdi, böyle
bir meslek grubunu basit siyasi gerekçelerle, ispatlanmamış yasal birtakım
nedenlerle, ithamlarla bir anda sokağa bırakmak hiçbir vicdanın kaldıracağı bir
şey değildir. “Yaşam hakkı” diyen, hastaları yaşatmaya çalışan doktorlar için
şu anda getirilen yasa bu doktorlar için ölüm yasasıdır; içinde şiddetle ilgili
maddeler bulunmasına rağmen bu yasa teklifi, doktora en büyük şiddeti getiren
bir yasa teklifidir.
SGK’yle
anlaşması olmayan çok az sağlık kuruluşu vardır, bunlarda ancak isim yapmış
hekimler çalışmaktadır. İlgili teklifte yer alan hükme göre tıp doktorluğu
diplomasını kullanamayacak hekimler, iş yeri hekimliği dâhil, hiçbir alanda
mesleklerini icra edemeyecekler ve mesleki anlamda men yemiş olacaklar ki bu
durum söz konusu hekimler için mesleki ve sosyal bir ölüm niteliği
taşımaktadır. “Ancak SGK’yle sözleşmesi olmayan sağlık kurumunda çalışabilecek
ve özel muayene açabilecek” ifadesi ise yeni mezun olmuş ve hiçbir ihtisası
olmayan pratisyen hekimlerin yine elini kolunu bağlamaktadır. Özel hastanede
yani SGK kapsamındaki bir hastanede çalışamazlar; peki, radyoloji, patoloji,
onkoloji, nükleer tıp, yan dal branşları anestezi uzmanı bu arkadaşlar, hekim
olan bu insanlar muayenehanede hekimlik yapamazlar, SGK kapsamında olmayan bir
kurumda çalışmaları mümkün değildir. 
İnsan
hayatını kurtarmak için eğitim almış doktoru mafya düzenine mi itmek
istiyorsunuz? Organ nakli uzmanını organ mafyasının içine mi itmek
istiyorsunuz? 5’inci madde kabul edildiği anda terörle mücadele etmiş
olmuyorsunuz, aksine organize suç ve terör örgütlerine yetişmiş kalifiye eleman
sağlama ihtimalinin önünü açmış oluyorsunuz. Mesela mafya örgütleri, terör
örgütleri ve organ nakli kaçakçıları ucuza, karın tokluğuna çalışacak yetişmiş
eleman elde etmiş olmayacak mı? 
Henüz
daha soruşturması devam edenlere suç yaftası yapıştırılamaz. 
Bir
de bu kişilerin tanzim ettikleri raporların idari sonuç doğuramayacağı
söyleniyor. Bahsettiğiniz kişiler doktor; teşhis, tedavi, yeri gelince ameliyat
yapıyorlar. Bu kişiler hekimlik yapacaklar ama verdikleri raporlar kabul
edilmeyecek, reçeteleri kabul olacak. Hani nerede kaldı kanun önünde eşitlik? 
Bu
getirilen düzenleme, maalesef, caydırıcı bir unsur içermiyor. “Mezun oldun,
altı yüz gün seni aç bırakabilirim.” “İhtisas yaptın, ben seni
çalıştırmayabilirim.” “Herhangi bir hüküm giymemene rağmen, herhangi bir ceza
almamana rağmen, ben seni KHK’yle işten attıktan sonra sen hiçbir yerde
çalışamazsın.” Buna ne hakkınız var? 
Bu
yasa teklifinde, siyasi olmaktan ziyade vicdan ve insaf duygularımızı ön plana
çıkarmalıyız. Bakın, bu insanların sadece mesleklerini icra etme kapasitelerini
ellerinden almıyorsunuz; onurlarının, itibarlarının ve onlardan hizmet alacak
insanlarla beraber düşündüğünüz zaman, birçok insanın ve ailelerinin de yıkımına
neden oluyorsunuz. 
Bizler
eğer demokrasiye inanıyorsak o zaman demokrasinin gelişmesine hizmet edecek bir
çaba içerisinde olmalıyız. Lütfen, kendi iradenizi, halka verdiğiniz,
seçmeninize verdiğiniz sözleri yerine getirmek üzere düşünmenizi ve empati yapmanızı
rica ediyorum. Sizi vicdanınıza davet ediyorum. Burada bir tartışma yapmak
istemiyorum, sadece vicdanlarınız ayağa kalksın; yarın öbür gün gece yastığa
başınızı koyduğunuzda gelecek intihar vakalarının, aile dramlarının sizi
rahatsız etmemesi için elinizi vicdanınıza koyup karar vermenizi istiyorum.
Siyasi parti liderlerimiz olabilir ama bir de bizi bu dünyada ve öteki dünyada
sorgulayacak bir vicdanımız ve kul hakkımız var. 
Şu
anda binlerce öğretmen merdiven altı, kapalı kapılar arkasında dershane hizmeti
sunuyor. Aynısı sağlıkta olmayacak mı? Eğer çıkış yasağı yok ise bu
arkadaşlardan bir kısmının yurt dışına çıkma ihtimali çok yüksek. 100 binlerce
lira harcayarak yetiştirdiğimiz bu hekimlerimizi yurt dışına sürüklemek zorunda
kalıp başka ülkelere “Biz yetiştirdik, buyurun, kaymağını siz yiyin.” demek
olmayacak mı ? Şu anda yurt dışından çalışma izni vererek Suriye muhalifi olan
hekimleri çalıştırıyoruz. Kendi vatandaşımızı öldürerek Suriyelilere kapı mı
açıyorsunuz ?
Bu
yasanın amacı nedir? Yasalar ne için çıkarılır? Ceza yasalarındaki birtakım
yaptırımlar neye yöneliktir? Islaha yöneliktir, insanı kazanmaya yöneliktir.
Teklifin
5’inci maddesi, Anayasa’nın 2’nci, 10’uncu, 11’inci, 18’inci, 38’inci ve
48’inci maddelerine aykırıdır. Anayasa’nın üçüncü bölümü olan “Sosyal ve
Ekonomik Haklar ve Ödevler” kısmında madde 48’de “Herkes, dilediği alanda
çalışma ve sözleşme hürriyetlerine sahiptir.” madde 49’da ise “Çalışma,
herkesin hakkı ve ödevidir.” denmektedir. 
Yine,
Avrupa Sosyal Şartı gibi Türkiye’nin taraf olduğu uluslararası sözleşmelere de
aykırılık teşkil etmektedir.
Aklı
başında hiçbir hekimin, aklı başında hiçbir tabip odasının bu uygulamaları
savunması mümkün değildir. Bu mesele de sağ-sol meselesi, iktidar-muhalefet
meselesi değildir. Bu bir insanlık meselesidir, bu bir vicdan meselesidir. Bu
vicdansızlığa kimsenin katkı sunmaması gerekmektedir.
Lütfen,
anayasal olarak en temel hakkımız olan “Herkes, dilediği alanda çalışma ve
sözleşme hürriyetine sahiptir.” ilkesini “sağlıkta şiddet torba yasası” adı
altında 5’inci maddeye kurban etmeyelim.
Kanun
hükmünde kararnamenin kanun olmayıp kanun hükmünde olduğunu, eski lehçede adına
“ferman” dendiğini; çağdaş toplumların kanunla, Eski Çağ toplumlarının fermanla
yönetildiğini ve kanunun ise günümüzde sadece Meclis yoluyla millî irade
sayesinde yapıldığını ifade etmek istiyorum. Özetle Meclisimiz var ve biz
hekimler kanunla yönetilmek istiyoruz. 
Egemenlik
kayıtsız, şartsız milletindir diyorum, hepinizi saygıyla selamlıyorum. 
Bana
mail atan bir meslektaşımın bir mektubunu okumak istiyorum müsaade ederseniz.
Bu bir doktor ve hissettiklerini bana bir mektupla dile getirdi. Aile
hekimiyken KHK’yle 29 Ekim 2016 yılında ihraç edilmiş ve Down sendromlu bir
kızı olan, kanser tedavisi gören engelli bir doktor annenin sessiz çığlığıdır
bu mektup. 
“Kimselerin
bilmesini istemediğim, hayatımın en travmatik yıllarını anlatmadan yaşadığım
durumu anlatabilmem mümkün değil. 
4
yaşlarında başlayan ve 9 yaşına kadar devam eden, çok yakın bir aile üyesi
tarafından sistematik olarak şiddet ve çocuk tacizi yaşadım. Çocukluk ve
gençlik yıllarım yaşadığım bu travmanın yıkıcı etkisiyle çok zor geçti. Uzun
yıllar kimseye söyleyemedim ve bu sırla yaşadım. Yaşadığım çevre dar düşünceli
bir yapıya sahip olduğu için, bir kız çocuğu olarak üniversite sınavına tek
giriş hakkım vardı. Sınavı kazanamazsam, benden önceki ablalarım gibi erken
yaşta evlendirilecektim. Bu yüzden benim tek kurtuluşum okuyup bir meslek
sahibi olmaktı. Uzun ve yorucu geçen yılların ardından mezun oldum ve doktor olarak
atamam yapıldı. İlk görev yerimde, benim gibi doktor olan eşimle tanışıp
evlendim. Bir kızımız oldu. Doğumdan on gün sonra yapılan genetik analizlerle
Down sendromlu bir melek sahibi olduğumuzu öğrendik. Eşim de ben de her zaman,
kızımızın bize Allah’ın bir emaneti olarak gönderildiğini düşündük. Yaşadığım
her zorluğun Allah’ın bir imtihanı olduğunu düşündüm ve ‘sabır’ dedim. Zaman
zaman ağlasam da Down sendromlu bir bebekle yaşamanın zorluğu kadar sevgisi de
bambaşkaydı. 
Yüzde
98 engelli annemi de Down sendromlu kızımı da başımızın tacı olarak bildik.
Ancak kaderin benim için çizdiği imtihanlar bitmemiş olacak ki kızım 9
yaşındayken bana ‘invaziv duktal karsinom’ isimli meme kanseri tanısı konuldu.
Tanı kesinleştikten sonra eve geldim ve aynı odada oturan annem ile kızımın
yüzlerine baktım ve ‘Allah’ım, evladımı annesiz, annemi de evlatsız bırakma.”
diye dua ettim. Ne kadar ağlasam da ‘Yine bana sabretmek düştü.’ diyerek
tevekkül ettim. Çok zorlu bir süreç beni bekliyordu. Meme kanseri nedeniyle ilk
ameliyatı olduktan bir ay sonra yapılan taramalarda rahim ağzı kanseri olduğum
tespit edildi. Meme kanseri ve rahim ağzı kanseri tanısı aldıktan sonra, 2015
yılında, on bir aylık süreç içinde 4 kez ameliyat geçirdim. Bu süreçte Alperen
Ocakları ile Doktor Halil Kol eşliğinde, kurban kesimi, Alperen Ocakları Sivas
Şubesine kitap ve maddi yardım, gene aynı ocakların organize ettiği, Başkan
Tarık Sarı’nın organize ettiği Halep’teki kurban kesimi, Adana Ülkü
Ocaklarıyla, Ankara Ülkü Ocaklarıyla, Türkmenevi kreşine her ay kırtasiye
yardımı, her ay gıda yardımı gibi birçok organizasyonda yer aldım. 
Her
zaman ‘Devletimin benden alacağı olmasın, 80 milyon insanın hakkını ödeyemem.
Benim devletimden alacağım olsun, o da helalühoş olsun.’ dedim. Temel yaşam
prensibim, her zaman devletimin ve milletimin bekası oldu. Hâlen Ergene ilçesi
MHP yönetim kurulu üyesiyim. 2’nci kanser ameliyatından üç gün sonra Çorlu’da
milliyetçilerin ve Atatürkçülerin düzenlediği şehitlere saygı duruşu yürüyüşüne
gittim.” Akademisyen bir arkadaş kitabında kendisinden günümüzün Tomris Han’ı
diye bahsetmiştir. “Ve son kanser ameliyatımdan iki ay sonra bir gün, her zaman
lanetle andığım 15 Temmuz darbe girişimi yaşandı. 28 Temmuzda sürpriz bir
şekilde eşimle birlikte açığa alındık ve sonrasında eşim 1 Eylülde, ben de 29
Ekimde ihraç edildik. O gece KHK’yle ihraç edilenler listesinde adımı
gördüğümde inanamadım, devletim bana bunu yapmaz dedim. Yeni bir imtihan süreci
başladı. Türkçü ve devletçi kimliği olan ben, terörist ilan edilmiştim.
Hayatımın belki de en korkunç ve en zor günüydü. Yukarıda anlattığım bütün
zorluklar bunun yanında birden o kadar küçüldü ki gözümde ve ihraç edildikten
on beş gün sonra eşimle beraber 31 kişi 15 Temmuz darbe girişiminden yaklaşık
sekiz dokuz ay önce kapanmış bir sağlık derneğine üye olduğumuz gerekçesiyle
gözaltına alındık, bir de 2014 yılında aldığımız evin senetlerini Bank Asyaya
ödedik. Eşim tutuklandı, on iki ay tutukluluk ardından serbest bırakıldı.
Bankayla ilgili bilirkişi raporu “Şüpheli hareket yoktur.” diye geldi. Dava
süreci devam ediyor.
Meme
kanseriyle birlikte başka hastalıklarım da olduğu için devlet hastanesi sağlık
kuruluna girdim ve yüzde 68’lik engelli raporu aldım. Bu sırada kendime bir iş
imkânı olur diye çok zor olduğunu bildiğim iş yeri hekimliği sınavına çalışayım
dedim. Bazı ihraç edilmiş doktorlar iş yeri hekimliği yapıyorlardı. Benim
sertifikam 2006 yılından olduğu için geçersizdi, tekrar sınava girmem
gerekiyordu. Gecemi gündüzüme kattım, Aralık 2017’deki iş yeri hekimliği
sınavından 80 aldığımı öğrendiğimde havalara uçtum. Bu sevincim de yarım kaldı
ve benim gibi KHK’yle ihraç edilen hekimlerin sertifikaları onaylanmadan askıya
alındı. Eşim de mayıs ayında aynı sınava girdi, o da 80 aldı ancak onunki de
askıya alındı. İki buçuk yıldır aile yardımlarıyla geçinmeye çalışıyoruz. Ben
artık o kadar çaresizlik içindeydim ki bir şeyler yapmalıyım dedim ve doğal taş
tespih ve takı yapıp satmaya başladım, ufak tefek bir katkısı oldu. Ekim ayında
nihayet beklediğimiz haber geldi ve iş yeri hekimliği sertifikalarımız
onaylandı. Yaşadığımız mutluluğu anlatamam. Nihayet kimseye yük olmayacağız ve
çok sevdiğimiz mesleğimizi icra edebileceğiz, evladımıza tekrar özel ders
aldırabileceğiz diye düşünüp çok mutlu olduk. Devletimin şefkat elinin
uzanmasını beklerken 5’inci maddeyle âdeta ölüm fermanımızı imzalamaya
çalışması beni tamamen bitirmiştir. Artık dayanma gücüm kalmadı ve ben artık
güçlü bir kadın olmaktan çok ama çok yoruldum. Çaresizlik nedir bilir misiniz?
Kanser tedavisi gören, Down sendromlu hasta bir çocuğu olan bir doktor anne
olarak çaresizliğin zirvesini yaşamaktayım. Ben on binlerce KHK’liden sadece
biriyim ve bilmediğiniz, sesini duyuramayan, hikâyesini anlatmaktan çekinen
binlercesi var. Hikâyemin tamamını anlatmak zorunda kalmak beni derinden
üzmüştür. Yazdığım her kelimede travma dolu hayatımı tekrar ve tekrar yaşadım”
diyerek bana duygularını ifade etmiştir. Lütfen, bu 5’inci maddeyle, hekim
arkadaşlarımızı -bu meslektaşımızın yazdığı mektupla- sesini duyuramayan diğer
meslek grubundaki arkadaşlarımızı da Meclis gündemine getirmeyi öneriyorum. 
Teşekkür
ediyorum, sağ olun. (İYİ PARTİ sıralarından alkışlar) 
BAŞKAN
– Teşekkürler Sayın Vural Çokal.
Gruplar
adına ikinci konuşma, Milliyetçi Hareket Partisi Kahramanmaraş Milletvekili
Sefer Aycan tarafından yapılacaktır. 
Buyurun
Sayın Aycan. (MHP sıralarından alkışlar) 
Süreniz
yirmi dakikadır. 
MHP
GRUBU ADINA SEFER AYCAN (Kahramanmaraş) – Sayın Başkan, değerli
milletvekilleri; görüşülmekte olan Sağlıkla İlgili Bazı Kanun ve Kanun Hükmünde
Kararnamelerde Değişiklik Yapılmasına Dair Kanun Teklifi üzerine Milliyetçi
Hareket Partisi Grubu adına söz almış bulunuyorum. Teklifin tümü üzerindeki
görüşlerimizi aktaracağım. 
Bilindiği
gibi, görüşülmekte olan bu kanun teklifi, Adalet ve Kalkınma Partisi milletvekilleri
tarafından hazırlanmış ve Hükûmet tarafından da Sağlık Bakanlığı tarafından da
mutabık kalınan konuları içermektedir. Biz Milliyetçi Hareket Partisi olarak,
kanun teklifini, Genel Başkanımızın belirlediği ilkeler doğrultusunda, millet
ve devletimizin bekası için sürdürdüğümüz Cumhur İttifakı kapsamında genel
olarak destekliyoruz. 
Kanun
teklifi, sağlık hizmetlerinin bazı maddelerinde düzenlemeler içermektedir.
Tabii ki bu kanun teklifi, bu kanun teklifini veren milletvekillerinin ve
partilerinin görüşünü ifade etmektedir. Milliyetçi Hareket Partisi olarak bizim
sağlık hizmetleriyle ilgili elbette farklı görüşlerimiz de vardır. Bu nedenle,
bu kanun teklifinde Milliyetçi Hareket Partisi olarak tamamen katıldığımız
maddeler olduğu gibi, eksik bulduğumuz, yetersiz bulduğumuz maddeler de vardır;
hatta, bize göre öncelikli olan bazı konular vardır. Bunların da bu teklif
içerisinde olmasını beklerdik, onunla ilgili düzenlemeler içermemektedir. 
Şimdi,
kanun “sağlıkta şiddet yasası” olarak topluma lanse edildi. Nereden çıktı,
nasıl oldu bilmiyorum ama bir haftadır tüm basın kuruluşlarında verilen
teklifle sağlıkta şiddetin önleneceği söylendi. Şimdi, bu kanun teklifinde 42
madde vardır, sağlıkta şiddetle ilgili sadece 1 madde vardır, onun için
sağlıkta şiddetle ilgili genel bir düzenleme içermemektedir; sadece 1 maddede,
sağlıkta şiddet gerçekleştiğinde buna nasıl davranılacağıyla ilgili hükümler
vardır. 
Daha
önce de çok konuştuk, bu şekliyle, bu hâliyle sağlıkta şiddeti önlemesi mümkün
değildir. Evet, sağlıkta şiddet yoğun bir şekilde maalesef yaşanmaktadır.
Ülkemizde hekimlere, diğer sağlık çalışanlarına yönelik şiddet vardır, hatta
canlarına kıymaya, kıyımlarına sebep olmaktadır ve bu artarak devam etmektedir.
Bu durumda yapılacak düzenlemeler vardır ama bu düzenlemelerin -daha önce de
ifade ettiğimiz gibi- esas muhatabı Sağlık Bakanlığıdır. Sağlık Bakanlığının
sağlıkta şiddeti önlemek için hastanelerde birtakım önlemler alması lazım.
Hekim ile milleti karşı karşıya getirmemek gerekir, hekime yönelik algı
üzerinde çalışmak gerekir. Şiddetin en fazla olduğu yerler hastane acilleridir.
Hastane acilleri üzerinde düzenleme yapmak, burada güvenlik tedbirlerini
artırmak, acildeki yoğunluğu azaltmak gerekir. Onun dışında, bu şiddet
uygulayanları şiddet uygulamaktan caydırmak için Türk Ceza Kanunu’nda bir
değişiklik yapılması gerekir. Bununla ilgili teklifimizi vermiş bulunuyoruz. Bu
teklifimiz Adalet Komisyonunda beklemektedir. Bir an önce bunun da
görüşülmesini ve Genel Kurula gelmesini bekliyoruz. Eğer bu gelirse şiddet
uygulayanlara Türk Ceza Kanunu’nda dört yıla kadar hapis teklif ediyoruz ve
bunda bir kamu davası olarak yargılanmayı ve tutuklu yargılanmayı düzenleyen
hükümler getirmek istiyoruz. Böylece, şiddet uygulayanı bir kez daha
caydırabiliriz diye düşünüyoruz. Bir an önce bu düzenlemenin Meclis Genel
Kuruluna gelmesini bekliyoruz. 
Kanun
teklifinde ilaç ve eczacılıkla ilgili düzenlemeler bulunmaktadır. Biz bu
düzenlemeleri de genel olarak destekliyoruz. Eczacılık mesleğinin eczacılar
tarafından yapılmasını istiyoruz. İlaç satışının mutlaka eczacılar tarafından
yapılması, marketlerde ilaç satılmaması gerektiğini vurgulamak istiyoruz. Asla
bir sermayenin zincirleri şeklinde eczaneler açılmamalı, eczaneler eczacılar
tarafından açılmalı ve eczacılar tarafından ilaç satılmalıdır. Bu konuda da
hassasiyetimiz ve duyarlılığımız vardır. 
Elbette
her türlü ilacın ülkemizde üretilmesini istiyoruz. İlaç millî bir konudur,
stratejik bir konudur. Bununla ilgili önlem alınmasını ve bununla ilgili AR-GE
çalışmalarının yapılmasını destekliyoruz. Ülkemizde mutlaka her ilaç
bulundurulmalıdır. İlaç bulundurmak ve bununla ilgili düzenlemeleri yapmak da
elbette Sağlık Bakanlığının görevidir. İlaç bulunmaması nedeniyle herhangi bir
vatandaşımızın tedavisinin aksamasını da doğru bulmuyoruz. 
Kanun
teklifinde organ nakli ve tüp bebekle ilgili düzenlemeler de vardır. Bu konular
da önemli konulardır, ülkemizin ihtiyacı olan konulardır. Temel olarak bu
konuları da destekliyoruz. Elbette, organ naklinin düzenlenmesi, disiplinize
edilmesi gerekir. Organ naklinin ticari konu olmaması gerekir, ticarete malzeme
yapılmaması gerekir ve bununla ilgili düzenlemeleri de destekliyoruz. Aynı
şekilde, tüp bebekle ilgili düzenlemeleri de doğru buluyor ve destekliyoruz,
bunun da disiplinize edilmesi lazım. Mutlaka evli çiftler arasında bu işlemin
yapılması gerekir. 
Fakat
bunların yeterli olmadığını da ifade etmek istiyoruz. Organ nakli bizim
ülkemizde sadece kardeşlerden, eş ve dosttan yapılmaktadır. Bu düzenleme ya da
böyle bir uygulama, organ nakli bekleyen kişilerin, hastaların sorunlarını
çözmemektedir. Gelişmiş ülkelerde, dünyada organ nakli konusu kadavradan
yapılmaktadır. Kadavradan organ nakli konusunda ise biz son derece geri
durumdayız. Organ bağışı konusunu özendirmemiz gerekir. Elbette, bununla ilgili
açıklama yapması gereken en önemli kurum olarak da Diyanet İşleri Başkanlığını
görüyoruz. Diyanet İşleri Başkanlığının bunun üzerinde toplumdaki olumsuz
algıyı ortadan kaldırması gerekir. Tabii ki organ bağışı yapmak ya da öldüğünde
organ bağışında bulunmuş olmak bence çok önemli ve yararlı bir konudur ve
burada yapılan organ bağışında bence kişinin sorumluluğu yoktur. Diyanet İşleri
Başkanlığının bununla ilgili açıklama yapması gerekir. Çünkü Peygamber
Efendimiz’in bir hadisi var “Ameller niyetlere göredir.” der, eğer organını
veren kişi sadece bir insana faydalı olmak için bunu yapmışsa buradan başka da
bir sorumluluk doğmayacağını düşünüyorum. Keşke, Sayın Diyanet İşleri Başkanı
resmî kıyafetle cumhuriyet düşmanı, Atatürk düşmanı bir zatı ziyaret edeceğine
bu konulara vakit ayırsa da bunlara hüküm getirse veya bunlara açıklama getirse
daha iyi olurdu diye düşünüyorum.
Diğer
bir konu tütün ürünleridir. Tütün ürünlerinin satışıyla ilgili kısıtlamaları da
doğru buluyoruz. Dünyanın her yerinde bu tür düzenlemeler vardır. Ekonomik
anlamda da tütün, alkol ve uyuşturucu madde, kötü madde olarak değerlendirilir,
bunun satışıyla ilgili kısıtlamalar da doğru düzenlemelerdir. Biz de tütün
satışının kısıtlanmasıyla ilgili yapılan düzenlemeleri doğru buluyoruz. Fakat
bir gerçeğe de dikkatinizi çekmek istiyorum. Maalesef, tüm bu önlemlere,
çabalara rağmen… Ki bu çabalar yeni çabalar değildir, 2002’den sonra başlamış
çabalar değildir. Bu çabalar bizim de hükûmet ortağı olduğumuz 57’nci
Hükûmette, hatta daha önce, 90’lı yıllarda başlayan bir mücadeledir. Özellikle,
tütünle mücadelede Sağlık Bakanı Bülent Akarcalı’yı da anmak lazım. İlk
düzenlemeyi yapan kişi Bülent Akarcalı’dır. Ondan sonraki dönemde Sağlık
Bakanlığı olarak 57’nci Hükûmet döneminde de bizzat o dönemde çalışırken biz de
tütünle ilgili birtakım düzenlemeler, kampanyalar yaptık. Bu ürünlerin
satışıyla ilgili ya da tütün ürünleri kullanımının kısıtlanması, buna başlayan
insanların bundan caydırılmasıyla ilgili birçok çalışma yaptık. Tabii, 2002 sonrasında
Adalet ve Kalkınma Partisi de bununla ilgili düzenlemeler yaptı ama şu an
durumun iyi gitmediğini düşünüyorum. Sigaraya başlamada hâlâ bir sorun
yaşıyoruz, sigara kullanımında bir sorun yaşıyoruz, sigara tüketiminde sorun
yaşıyoruz. Hatta milletvekillerimiz Meclis içerisinde sigara tüketiyorlar. 
ALİ
ŞEKER (İstanbul) – Ben şahidim. 
SEFER
AYCAN (Devamla) – Şimdi, bu konuda esas sorun, çocuklarımız sigaraya başlıyor
ve sigara tüketimi de azalmamış bulunuyor. Fakat burada çok daha tehlikeli bir
durum var; bunun, fiyat politikasından kaynaklanan bir durum olduğunu
düşünüyorum. Bu sigaraların fiyatının çok yüksek olması daha tehlikeli bir
durumu ortaya çıkartıyor, kaçak sigara satışı artıyor. Şimdi, satışı kısıtlamak
için birtakım düzenlemeler yaparken Ulus’ta, Kızılay’da açıkta, tezgâhlarda
sigara satılmaktadır, hatta ne olduğu belirsiz sigaralar satılmaktadır. Ve bu
sigaralar 3 lira, 5 lira daha ucuz diye bunu almakta vatandaş, ne olduğu
belirsiz sigaralar tüketilmektedir. Üstelik bu sigaralar veya bu tür uyuşturucu
maddeler zaten özellikle terör örgütleri tarafından yönetilmektedir ve çok
ciddi ayrı bir sorunla karşı karşıyayız. Maalesef ülkemizde tütün ürünlerinin
satışı, alkol kullanımı, hatta hatta madde kullanımı ilkokul çocuklarının
seviyesine kadar inmiş durumdadır ve bu çok vahim bir durumdadır. 
Bir
diğer konu da tabii ki bununla ilgili, nargile konusudur. Sigarayla ilgili
yaptığımız kısıtlamalara rağmen nargile kullanımıyla ilgili herhangi bir
kısıtlama yapılmamaktadır; oysa nargile daha tehlikeli bir durumu ifade
etmekte, daha çok solunumu, “inhale” edilmeyi gerçekleştirdiğinden daha fazla
risk taşıyan bir durumdur. Onun için bunlarla ilgili mutlaka önlem alınması
lazım. 
Kanunda
aile hekimliğiyle ilgili de birtakım düzenlemeler var. Bilindiği gibi, aile
hekimliği uygulaması Adalet ve Kalkınma Partisi tarafından 2004 yılında
çıkartılan bir kanunla yapılmıştır. Bu kanun Hükûmete özgü bir kanundur. Evet,
tüm dünyada aile hekimliği uygulaması vardır fakat her ülkede aile hekimliği
uygulaması farklı farklı modeller şeklindedir. Türkiye’ye getirilen aile
hekimliği modeli de Hükûmete özgü bir modeldir fakat geldiği günden beri bazı
sorunlar yaşanmaktadır. Mesela, aile hekimliğinin uygulamasının temeli sevk
sistemidir fakat gelir gelmez sevk sistemi kaldırılmıştır. Şimdi yine birtakım
değişiklikler getirilmektedir. Ne vardır değişiklikte? Mesela, vatandaşın aile
hekimini seçme hakkı varken burada aile hekimini Sağlık Bakanlığı tespit
edebilmektedir. Bu da aile hekimliğinin özüne aykırıdır veya aile hekimleriyle
ilgili en çok sorun oluşturan veya sakınca gördüğümüz, buradan kaygı duydukları
bir durum vardır; aile hekimlerinin şirket kurabileceğine dair bir ifade
vardır. Bu da aile hekimlerinde huzursuzluk yaratmaktadır. Buna ne gerek olduğu
da tartışmalı bir konudur ve başka bir konu da aile hekimleriyle ilgili sayı
değişikliğinin de, kayıtlı kişi sayısının da değiştirilebileceğine dair bir
hüküm vardır. Bu da yeni bir belirsizliğe ve soruna sebep olabilecek diye
düşünüyorum.
Tüm
bunları dikkate aldığımızda, oluşturulan kanun, 2004 yılında çıkartılan Aile
Hekimliği Kanunu zaten “pilot kanun” diye geçer. Bu kanunun, bir an önce, tüm
tarafların bir araya gelerek daha etraflı bir şekilde gözden geçirilmesi ve
yaşananlarla, deneyimlerle birlikte aile hekimliği uygulamasının güncellenmesi
gerektiğini düşünüyoruz ve bunu öneriyoruz. 
Burada
bölge tabanlı uygulamaya geçişe yönelik bir ifade vardır. Sağlık Bakanlığının
aile hekimi atayabileceğini ya da aile hekimine kayıt etmeyi atayabileceğini
ifade etmektedir. Tüm bu sorunların çözümü için bireysel değil de bölge tabanlı
bir yaklaşım gösterirsek bu sorunların da çözülebileceğini düşünüyoruz. Onun
için acilen Aile Hekimliği Kanunu’nda bir düzenleme yapmamız gerektiğini
düşünüyoruz. 
Şimdi,
kanunda döner sermayeyle ilgili de düzenlemeler vardır. Döner sermaye
miktarının artırılmasıyla ilgili hükümler görüyoruz, 10 milyar Türk lirası
olması. Bence bu rakam bile yetmeyecektir çünkü şu an Sağlık Bakanlığında,
özellikle kamu hastanelerinde devlet bütçesinden sadece personel maaşları
ödenmekte, onun dışındaki her şey döner sermayenin üzerine kalmış durumdadır.
Bu noktada döner sermaye uygulamasının sağlık hizmetlerinde tümüyle işletme
mantığına sebep olduğunu da görüyoruz, bunu da sakıncalı buluyoruz. Aslında
sağlık hizmeti hekim ile hasta arasındaki ya da vatandaş arasındaki bir iştir.
Hekim ya da hastane bir işletme değildir, hasta da müşteri değildir ve bu
nedenle, oradaki döner sermaye mantığının kârlılık esasına ya da daha fazla
gelir getirmeye dayalı bir yaklaşıma sebep olmaması lazım. 
Şu
an döner sermayelerde ciddi sıkıntı yaşanmaktadır. Özellikle üniversite
hastanelerinin döner sermayelerinde çok ciddi sorunlar vardır ve bu sorunlar
yüzünden hastane birtakım faaliyetleri yerine getirememektedir. Fakülte
hastaneleri ciddi borç yükü içerisindedir. İşte tüm bunları dikkate alarak
döner sermaye üzerindeki yükü, olaya bir işletme mantığıyla, kârlılık ilkesiyle
bakmayla ilgili anlayışları değiştirmemiz gerekir. 
Bir
de korkarak bir şeyi ifade etmek istiyorum. Döner sermaye, sadece cari
harcamaları ve sağlık personeline katkı paylarını karşılamak için yetmektedir.
Bu yap-kirala-işlet-devret modeli yaygın hâle geldiğinde, hastanelerin
ödeneklerinin ya da kira giderlerinin döner sermayeden karşılanması durumunun
mümkün olamayacağını da düşünüyoruz. Zaten şu anki hâliyle yetmeyen döner
sermayenin, eğer kira gelirlerini de eklersek, bu şekildeki ödemeleri
karşılaması mümkün değildir. Bu nedenle, bu kira yükünün döner sermayenin
üzerinden alınması gerekir. Bu da tabii ki genel bütçeye yüklenmesi anlamına
gelir. O da çok ciddi bir yük getirecektir tüm hastaneler açısından ve bunun
ciddi bir sağlık harcamasına ya da kira giderlerine de sebep olacağına ve
hastanelerin döner sermayesinde sıkıntı yaratacağına da şimdiden dikkat çekmek
istiyorum. 
Son
olarak, yine yasa teklifi içerisinde olan bir hususa değinmek istiyorum. Sağlık
bilimleri üniversitesi kurulması veya bununla ilgili düzenlemelerin de
Anayasa’ya uygun olmadığı görüşündeyiz çünkü kamu üniversitesinin nasıl
kurulacağı bellidir. Kamu üniversitesinin YÖK’e bağlı olarak kurulması
gerekirken burada Sağlık Bakanlığının bünyesinde, onun yapılandırdığı mütevelli
heyet altında bir üniversite yönetimi oluşmaktadır ki… 
(Mikrofon
otomatik cihaz tarafından kapatıldı) 
BAŞKAN
– Sözlerinizi tamamlayın Sayın Aycan.
Buyurun.
SEFER
AYCAN (Devamla) – …bunun da Anayasa’ya çok uygun olmadığını belirtmek istiyorum
çünkü Anayasa’mızda üniversitelerin, kamu üniversitelerinin nasıl kurulacağı ve
nereye bağlı olacağı da net olarak bellidir. Bunun dışındaki istisnalar olarak
sadece askeriyeye akademi kurma ve polise akademi kurma hakkı verilmiştir, onun
dışında herhangi bir kuruma üniversite kurma hakkı verilmemiştir. 
Elbette
eksiklikleri de var, bunlarla ilgili fazla vaktinizi almayacağım. Aşı reddi,
sağlık personelinin özlük haklarıyla ilgili düzenlemeler, gerçekçi sağlık insan
gücü planlamaları bizim öncelikli konularımızdır. Bu konularla ilgili burada
bir düzenleme bulmuyoruz. Bu hâliyle birçok kısımda bazı sorunları giderecek
ama yasada bazı eksiklikler olduğunu da düşünüyorum.
Hepinize
saygılar sunuyorum, teşekkür ederim. (MHP sıralarından alkışlar)
BAŞKAN
– Teşekkürler Sayın Aycan.
Gruplar
adına üçüncü söz, Halkların Demokratik Partisi Batman Milletvekili Necdet
İpekyüz’e aittir.
Buyurun
Sayın İpekyüz. (HDP sıralarından alkışlar)
Süreniz
yirmi dakikadır.
HDP
GRUBU ADINA NECDET İPEKYÜZ (Batman) - Sayın Başkan, değerli milletvekilleri;
hepinizi saygıyla selamlıyorum.
Aslında
bugün ne tesadüf ki hem Sağlık Bakanlığının bütçesi görüşülüyor hem de sağlıkla
ilgili yaklaşık on gündür Türkiye’de konuşulan bir gündem üzerine değerlendirme
yapıyoruz. Bir kısım arkadaşlarımız Türkiye’deki sağlık veya sağlıksızlık
üzerine, yukarıda bütçe üzerine değerlendirmelerini sürdürürken bir haftadır
burada ele alınan konuda dönem dönem gündem dışı konuşmalarda da hep bu sorun
dile getirildi. Hangi sorun dile getirildi? Şiddet konusundan yola çıkıldı,
özellikle hekim ve sağlık çalışanlarına yönelik şiddet konuşuldu. Şimdi, bir
sağlık çalışanı olarak, bir sağlık emekçisi olarak, hekim olarak ve meslek
örgütünde çalışan birisi olarak sağlıkta ilk eğitime başladığımızda, hekimlik
eğitimine başladığımızda bize “Önce zarar verme.” diye bir öğreti öğretilir.
Siz önce zarar vermeden yola çıkarsanız birçok şeyi düzenlersiniz, aslında siyaset
kurumu da böyledir ama maalesef bugün getirilen düzenlemelere baktığımızda,
ortaya çıkan birçok çalışmaya baktığımızda zarar veriyoruz. Bakınız, son on
altı yılda, AKP döneminde Hükûmet gerek sağlıkta ve gerek eğitimde yapboz oyunu
gibi, Lego gibi bozup bozup kendi kendine düzenlemeler getiriyor ve artık
eleştirdiğimizde geçmişi unutup, bugünle ilgili söylem çıkartıp bugünlere yanıt
veriyor. Neden bunu söylüyorum? Birçok şeyi düzenlerken torba yasa diye bir şey
çıkartıyorsunuz ve torba yasayı da kamufle etmek için üstüne bir şablon
yerleştiriyorsunuz. Meclisin İkinci Yasama Yılı ekim ayında açıldı ve 2 Ekim
günü İstanbul’da bir hekim katledildi bir hastası tarafından iş yerinde. İkinci
Yasama Yılında, 2 Ekimden sonra bu madde üzerine, hekimlere şiddet üzerine bir
yığın konuşma yapıldı ve şiddet yasasının bir an önce çıkarılması gerektiği
konusunda Mecliste basın açıklamaları yapıldı, bu kürsüden kınamalar yapıldı ve
bir an önce yasanın çıkması için de herkes sorumluluğa davet edildi. Nitekim
Halkların Demokratik Partisi bir önerge de verdi, daha farklı partiler de
önerge verdi ama hiçbir şey çıkmadı. Bunu niçin söylüyorum? Kamuoyu duyarlılık
gösterdi çünkü meslek örgütleri, tabip odaları, sendikalar her tarafta eylem
yaptılar. Hatta şu anda Ankara’da, biraz ileride, Kuğulu Park’ta fener ve
meşalelerle hekimler buradan çıkacak sonucu bekliyorlar. Televizyonlar alt
yazıyla şöyle geçti: “AKP tarafından Meclise şiddeti önleme yasa teklifi
getirildi.” ve bizi aradılar. Beni arayan hekim arkadaşlar, sağlık çalışanları
“Ne oluyor?” filan, bir heyecan “Keşke olsa da bir baksak.” Sadece 24’üncü
madde, o da bir komiklik olsun diye bırakılmış, hiçbir şey yok. Birazdan niçin
komiklik olduğunu söyleyeceğim, onu da anlatacağım. 
Bu,
buraya yakışmayan ve ciddiyetle alakası olmayan bir şey. Bir kere, sağlık gibi
bir konu, Türkiye’nin en büyük, hassas ve hepimizi ilgilendiren konusu torbaya
sığmaz, çuvala sığmaz, yüz yüze konuşmamız lazım, kaçmamamız lazım. Sağlık
Kürt’e, Türk’e, Arap’a değil, sağlık herkesedir; anne karnından tutun, ölüm
şekline kadar hepimizi ilgilendiren bir konudur. Bunları açık açık konuşmamız
lazım. Niçin bunu söylüyorum? Hekimlik bir meslektir. Hekimlik ta insanların
doğuşuyla başlamıştır. Kimileri şifa dağıtmak üzerine, kimileri bitkilerden
başka yollarla hep şifa dağıtmaya çalışmış ve modern tıbba kadar gelinmiştir.
Modern tıpla beraber de hekimlik yine şifa dağıtmak için yoluna devam etmiştir
ama bunu önlemek için bir düzenleme yapılmış. Nedir düzenleme? Bunun
uluslararası alanda etik kuralları olduğu gibi, her ülke de kendisine göre “Kim
hekimlik yapabilir, yapamaz?” konusunda bir belirleme yapmış ama bütün dünyada
hekimliğin yapılmak için olmazsa olmazı eğitim almak ve diploma sahibi
olmaktır.
Şimdi,
siz diploma sahibi hekimleri hekimlikten alıkoyuyorsunuz, fişlemeye
çalışıyorsunuz, ellerini kollarını kelepçeleyip “Hiçbir şey yapamazsınız.”
diyorsunuz. Şimdi, şiddetle bağlantısına geldiğimizde, hekim ve sağlık
çalışanlarını hedef gösteren, sistemin on altı yıllık uygulamalarıdır.
Arkadaşlar, 2005’ten sonra hekimler öldürülüyor, sağlık çalışanları
öldürülüyor. Öldürülüyor diyorum, bunlar ambulans kazasıyla değil, iş kazasıyla
değil; iş esnasında birileri gelip onların canlarına kastediyor.
Şimdi,
benden önceki konuşmacı da söyledi, 2 madde ekleyecektik, Komisyonda 2 madde
ekleyecektik -Komisyon üyeleri de burada, Sayın Demircan da burada- 2 madde,
önerdik, Halkların Demokratik Partisi olarak dedik ki: “Bu kadar madde
konuşuluyor, 2 madde ekleyelim, Komisyondan geçsin, gelsin Genel Kurula, hiç
zor değil.” Şimdi, kim buna karşı çıkacak yani insanlara şiddetin önlenmesine?
Sadece sağlık çalışanları, hekimler için değil; şiddetsiz toplum için çalışması
lazım bu Parlamentonun, bu kurumun, olmadı.
Şimdi,
arkadaşlar, hekimlik mesleği, bir hasta gelecek, iyileştirecek değil; hekimlik
mesleği, biliyoruz ki hepimiz bir deprem olduğunda… Kocaeli’de deprem oldu
-Marmara depreminde- herkes koştu; Van’da deprem oldu, herkes koştu; Düzce’de
deprem oldu, herkes koştu. Ha kimi zaman Afrika’da, Gazze’de, Somali’de bir problem
çıktığında hekimler gidiyor. Hekimler bu işi yaparken, mesleğini uygularken
etnik kökenine, inancına bakmaz, o anda neyse onu yerine getirir, yapar. Ama
hekimlik sadece iyileştirmek üzerine değil; hekim aynı zamanda temiz içme
suyuna bakar, temiz gıdaya bakar, yoksullukla mücadele eder, insanların huzur
içinde olması için çalışır ve en önemlisi çatışma ve savaşa karşı çıkar, barışı
savunur. Çünkü bir hekim yaşatmak üzerine kuruluysa, bunu düşünüyorsa savaşa
karşı çıkmadığında, çatışmaya karşı çıkmadığında kendi mesleğine haksızlık
etmiş olur. Bu sadece hekimlikle de sınırlı değil; bir sağlık çalışanının
olmazsa olmaz dikkate alması gereken bir konudur. Siz bunu yapmadığınızda
tümüyle alakasız olur.
Şimdi,
konuya gelelim. Torbaya birçok madde konulmuş. Sağlık Bakanlığını zaten
bakanlıktan çıkarmışız, şirkete dönüştürmüşüz, sadece hastane açan, hastane
işleten, ilaç parası veren… İlaçla ilgili düzenlemeyi düşünmüşüz, onların
olması lazım ama “sektör” diyoruz, “sektör” “işletme” diyoruz, kalite
ölçüyoruz, gelene müşteri gibi bakıyoruz. 
Bir
taraftan, koruyucu sağlık hizmetlerini unutmuşuz veya istatistiklerle
oynuyoruz. Sabah bütçede de söyledi arkadaşlarımız, bebek ölüm hızıyla
oynuyoruz. Şu anda Türkiye’deki bebek ölüm hızında Sağlık Bakanlığının verileri
ile Türkiye İstatistik Kurumunun verileri birbirini tutmuyor. Türkiye’de bu
kurumlar, ikisi de farklı; UNICEF’le tutmuyor. Bunu niçin söylüyorum? Her şeyi
kendi keyfinize göre hazırlıyorsunuz. Biz gördük, bu gelen torba teklifle
ilgili gerek buradaki Komisyon üyelerinin gerek Sağlık Komisyonu üyelerinin
sadece kendilerinin bile bilgileri yoktu, birileri tarafından yazılmış “Bunu
oradan geçirmeniz lazım.” Sağlık Bakanlığı işletmeye dönüştüğü gibi, Sağlık
Bakanlığı giderek tümüyle bir keyfiyete geliyor. 
Şu
anda da gerekirse üniversite olsun, Sağlık Bakanlığı demiyor, sağlık
üniversitesi gibi… Çünkü bu teklifin içinde üniversitelerle ilgili düzenleme
var, iş yeri hekimleriyle ilgili düzenleme var, sigarayla ilgili düzenleme var,
aile planlamasıyla ilgili düzenleme var ama bütün kamuoyu ve Parlamento dâhil
herkes iki konu üzerinde konuştu: Biri şiddet, diğeri de 5’inci madde. Hiç
kimse maddenin içeriğinden öte… Artık bilindi, sosyal medyada “5’inci madde”
denildiğinde… Bu, Türkiye tarihine de girdi. 5’inci madde üzerinde konuşuluyor.
Nedir 5’inci madde? 5’inci maddede siz diyorsunuz ki: “Hekimlik yapamazsınız.”
Nasıl yapamazsınız? Herhangi bir yasal dayanağı da yok. Kısaca -bizi
dinleyenler için- üç tane ayağı var: Bir öğrenci tıp fakültesine giriyor,
okuyor -zorla girmiş, etüde gitmiş, dershaneye gitmiş, bir yığın şartlarda-
okurken herhangi bir öğrenci etkinliğine katılmış, herhangi bir derneğin
aktivitesine katılmış, ne bileyim, herhangi bir sanatla ilgili, müzikle ilgili
bir grubun düzenlediği bir şeyi dinlemiştir, birileri -çok iyi bileceksiniz-
fişlemiş. Fişleme cumhuriyet tarihinden beri Türkiye'nin en büyük ayıbıdır.
İnsanların nüfus kütüklerinden, soyadlarından tutun, yerleştikleri yerden tutun
kırmızı noktalar, fişlemeler hep baş belası olmuştur. 
İYİ
PARTİ burada. Ben anımsıyorum, Sayın Durmuş Yılmaz burada değil ama Hükûmet,
zamanında Durmuş Yılmaz’ı Merkez Bankasına önerdi. O günkü Cumhurbaşkanı dedi
ki: “Kapıcıların verdiği bilgiye göre hiç uygun değildir.” Bunu unuttunuz mu
ya? El vicdan ya! Birileri anneleri namaz kılıyor diye bir yerlere giremiyordu.
Niye? Fişlemesi var. Ya, biraz vicdan ya! Birileri Kürtçe konuşuyor diye
fişleniyor. 
Ben
hekimim, ilk başladığımda benim ilk şikâyetim hastanede Kürtçe konuşmaktı. El
vicdan ya! Birileri herhangi bir etkinliğe gittiği için çeşitli resmî kurumlara
alınmıyordu. Niçin? Fişleme. Ya, bunun ayıbını hepiniz yaşadınız. 28 Şubat
nasıl unutulur? Şimdi, Sayın Demircan burada, konuştuk, Sayın Tamer de burada,
dedik ki: “Bu maddenin gerekçesini bize açıklayın. Nedir yani?” “Millî Güvenlik
Kurulunun aldığı karar doğrultusunda…”
Bakın,
Sayın Meclis Başkan Vekilimiz burada, anayasacılarımız da var, Millî Güvenlik
Kurulu karar alamaz, alamaz. Ama maddeyi okuduğunuzda yazıyor. Anayasa'ya
aykırı. Millî Güvenlik Kurulu nasıl karar alabilir? Tavsiyede bulunabilir. Bu
zaten Anayasa'nın eşitlik ilkesine aykırı, birçok şeye aykırı. Gelelim, 28
Şubatta yaşananlar unutuluyor, 28 Şubatta Millî Güvenlik Kurulunun aldığı
kararlar unutuluyor, bu partinin geçmişine baktığımızda -kütük- yaşadığı şeyler
unutuluyor, Millî Güvenlik Kurulunun tavsiye kararları önümüze getiriliyor ve
“karar” diye söyleniyor. 
Şimdi,
arkadaşlar, siz böyle yapınca, burada, Sayın Tamer hatırlar, Sayın Demircan
hatırlar ama bizi dinleyenlerin bilmesi açısından… Genç bir hekim -sabaha karşı
Komisyon Başkanımızdan rica ettik, o da uygun gördü, söz verdik- kamuda
çalışamıyor çünkü mezun olmuş diplomasını vermiyorlar, bir yerde iş yeri
hekimliği… Bizim bütün üyelere döndü ne dedi biliyor musunuz: “Ben burada benim
fermanımın yazıldığını düşünüyorum.” Az önce arkadaşımız söyledi.
Bak,
“ferman” kelimesi birçok şeyi insana çağrıştırıyor olumsuz anlamda. Ve hekim
arkadaşımızla bugün konuştum “Ne yapıyorsun, ne ediyorsun?” diye, içi ağlıyor,
“O kadar umutsuzum ki benim hakkımda fişleme yapan ekibin hepsi cezaevinde.
Rektörü cezaevinde, polisler cezaevinde, tutanağı düzenleyenler cezaevinde. Ve
benim babamın benden söz ederken gözü doluyor, annem ağlıyor. Ben hekimlik
yapamayacağım. Altı yüz gündür bana engel oluyorlar ve altı yüz günün sonunda
‘Hadi git ama öyle bir yere gideceksin ki kamuda da çalışamayacaksın, özel
yerde de çalışamayacaksın.’” Nasıl özel yerde çalışamayacaksın? Sosyal Güvenlik
Kurumuyla anlaşan özel bir yerde çalışamayacaksın. Ya ayıptır! Yarın öbür gün
diyeceksin ki “Kamu hizmetinden de yararlanma, otobüste ön koltukta oturma veya
diplomana siyah çarpı koyalım veya Hitler dönemindeki gibi sen beyaz önlüğün
üstüne bir pazı bandı bağla, siyah bant bağla.” Bunu mu düşüneceğiz ya? 
Biraz
önce depremden, selden, felaketten söz ettik, siz bir mesleğin uygulanmasını
nasıl yasaklıyorsunuz? En yakın örneği, biraz böyle vicdanlılar ve bizi
dinleyenler: Arabadasınız, araba otomatik kilitlendi ve balyozla camı kırmak
zorundasınız ve ben hekimim, oradayım ve KHK’yle atılmışım. Ne yapacağım ben?
Ne yapacağım? Sonra da ben rapor tutacağım, diyeceğim ki “Böyle böyle oldu.”,
siz o raporu mahkemede geçerli saymayacaksınız. Böyle şey mi olur ya? Siz bir
mesleği, bir uygulamayı, ta öteden bugüne kadar gelen bir uygulamayı nasıl engelliyorsunuz?
Şimdi bütün bunları aldığımızda, bu fişlemeleri, bu uygulamaları aldığımızda
bir keyfiyet ve kendi kendine çelişkilerle dolu arkadaşlar. 
Bugün
görüştüğüm bir hekim diyor ki “Ben atanamıyorum. Fakat askere gidiyorum,
atanamamamın gerekçesi fişlenme, kanun hükmünde kararnameye uydurmuşlar,
çeşitli fişler uydurmuşlar.” Askerlikte şu anda asteğmen olarak görev yapıyor,
7 bin lira maaş alıyor. Şimdi bir taraftan diyorsunuz ki “Millî Güvenlik Kurulu
karar almış.”, bir taraftan diyorsunuz ki “Sakıncalı, fişlenmişsiniz.” Kendi
kendinize keyfiyetle uyguluyorsunuz, sonra diyorsunuz ki… Buyurun, ortada. 
Şimdi,
arkadaşlar, gün gelir sizi çarpar. Daha önce yaşamışsınız annelerinizle,
eşlerinizle. Bu ülkede eşlerinin başı türbanlı olduğu için bakanlık yapamayanlar
vardı, bakanlık konutuna gidemeyenler vardı. Bu ülkede Kürtçe konuştuğu için,
Kürtçe sağlık hizmeti vermeye çalıştığı için yargılananlar vardı, aileleri ve
kendileri bir yığın sıkıntı yaşadılar. Şu anda bu Parlamentoda bizim gruptaki
hekimlerin bir kısmı kanun hükmünde kararnameyle işten atılmış. Bazı vekil
arkadaşlarımızın kardeşleri üniversitelerde akademisyenken kamuda çalışmaları
yasaklandı. Nedir? Ablası parlamenter. Nedir? Ağabeyi bu. Yarın gelir, sizi
vurur ki vurmuştu. Bundan vazgeçmek lazım ve bu kararların tümüyle kurallara
uygun olması lazım. 
Siz
bütün her şeyi keyfiyete bağlarsanız bu keyfiyet tümüyle yok olur. Bakın,
raporlar konusu… “Rapor yazamaz.” diyorsunuz. Bir taraftan da konuşurken
savunmada diyorlar ki: “İş yeri hekimliği yapabilir.” İş yeri hekiminin ilk
işi, bir kişi geldiğinde periyodik muayene yapmaktır. İşe giriş muayenesi
yaptıracaksınız, form doldurursunuz. O işe giriş belgesi Aile, Çalışma ve
Sosyal Hizmetler Bakanlığına gider. Düşünün ki iş kazası oldu, iş kazasıyla ilgili
bir rapor düzenleyecek ve bununla işveren yargılanabilecek. Bugün Türkiye’deki
iş kazalarına zaten artık “cinayetleri” diyoruz, kaza da demiyoruz, ölümler
var. Oradaki hekim KHK’yle atılmış, orada tutanak tutacak ve bunu, mahkeme, üç
ay sonrasında “Ya, bu atılmış…” Bir de mahkeme ve noterlerin işi yok, resmen
UYAP’a girecekler ve ikide bir güncelleme yapacaklar kim fişlenmiş, kim
fişlenmemiş diye. Yargı da yok, bir şey de yok. Ya, böyle çelişkili bir şey mi
olur ya? Bir şey hazırlarken insan hiç olmazsa özenir bözenir ya. 
Geçmişte
olağanüstü hâl yine vardı. O dönemde ben tabip odasında aktivisttim. Olağanüstü
hâl bölge valileri bölge dışına sürüyordu ve diyordu ki: “Olağanüstü hâlden
aldığımız yetkiyle sizi bölge dışında düşünüyoruz. Git Yozgat’a, Tokat’a ya da
başka yere.” İşine son vermiyordu. Siz şimdi bir mesleğin uygulanmasını ortadan
kaldırıyorsunuz ve bir gerekçe sunmuyorsunuz, tümüyle keyfiyet. Bu keyfiyet
giderek zaten bir tarza dönüşmüş: “Bize muhalefet eden herkes bizim
keyfiyetimize göre fişlenir, onunla ilgili bir kısıtlama getirilir.” Bugün
hekimlere yapılan şey aslında birçok mesleğe bir sinyal vermektir “Sizin
başınıza da gelebilir.” diye. 
Şimdi,
biz burada konuşurken bizi izleyenler “Ya, hep hekim ve sağlık çalışanlarından
söz ediyorsunuz…” 130 bin KHK’li var ve tümü fişleme üzerine. Ya, bu fişlemeyle
ilgili kendi kendinize düşündüğünüzde nereden nereye geldiğinizi bileceksiniz. 
Bizim
bir diğer konumuz, burada bütün bunlar ele alınırken her seferinde biz bu
konuyu gerek Demircan’la gerek arkadaşlarla konuştuğumuzda “Ya, buna bir çözüm
bulalım, bir çözüm bulalım, bir çözüm bulalım…” Biliyor musunuz, sağlıkla
ilgili şiddet yasası konuşulurken sabah altı buçukta şiddet çıktı, şiddete
maruz kalındı ve herkes bizimle dalga geçti “Nasıl bu olay oluyor, nasıl bu
durumla karşı karşıya geliyorsunuz?” diye.
Şimdi,
normalde, Anayasa’ya göre, kişilerin mesleklerini icra ederken, uygularken
tümüyle özgür olması lazım. Siz bu özgürlükleri kısıtlarsanız bütün
Türkiye’deki özgürlükleri kısıtlamış olursunuz. 
Bakın,
bugün Avrupa İnsan Hakları Mahkemesinde, Cizre’ye giden ambulansa engel
olunduğu için duruşma vardı. Bizim 2 arkadaşımız orada ve Hükûmetin
temsilcileri, devletin temsilcileri -az önce görüştüm- cevap verememişler; yani
ambulans bir yere gidiyor, ambulansa engel olunuyor. Ya ambulans bize de
gelebilir, birçok yere de gidebilir. Sağlık çalışanları yemin ederken, hiçbir
zaman, insanların inancına, etnik kökenine, nereden, nasıl geldiğine bakmaz.
Tırnak içinde, kendi kendimize tanımladığımız “terör”, kendi kendimize
tanımladığımız “fişlemeler” baş belasıdır, herkes herkese bir yafta biçebilir.
FETÖ’cüler bunu yaptı, şimdi onlar perişan. Aynı şeyi şimdi siz yapıyorsunuz,
inanın yarın siz de perişan olacaksınız. En güzeli, bizim partimizin savunduğu,
öteden beri dile getirdiği özgürlüklerdir, hürriyetlerdir, yan yana gelmektir,
eşitliktir. Bunu yapmazsak perişan oluruz.
Bir
diğeri, şehir hastaneleri. Yani -buna değinmeden edemeyeceğim- bir taraftan
Sağlık Bakanlığı gidip bir yer kiralıyor. Bu torba yasada şehir hastaneleriyle
ilgili sözleşmeleri on yıl uzatıyoruz, on yıl; bir kriz var zaten, şu anda
zaten kendi bütçesini geçmiş, on yıl boyunca uzatıyoruz. Ya bu çok ayıp bir
şey. Yani bu yetkiyi kime veriyoruz, bu paralar kime gidiyor, kime peşkeş çekiyoruz?
Çünkü sektör gibi düşünüyoruz, onlara bir hizmet yaratmak istiyoruz.
Diğeri
üniversitelerle ilgili. Sağlık Bakanlığı… Tekrar burada, torba yasayla
getirilen maddelerden biri Sağlık Bilimleri Üniversitesiyle ilgili; mütevelli
heyetini değiştiriyor. Mütevelli heyeti… Karar burada, gösterebilirim, karar
Anayasa Mahkemesinde daha önce iptal edilmiş. Tek bir iki cümle değiştirilmiş,
bir iki fonksiyonu değiştirilmiş, bunu tekrar değiştirmeye kalkıyorsunuz. Zaten
YÖK üyesini siz atıyorsunuz, bakanı siz atıyorsunuz, bakan yardımcısını siz
atıyorsunuz, hepsini siz atıyorsunuz, bununla yetinmiyorsunuz, bakanlığın iç
işlerine de müdahale ediyorsunuz. Kendi kendinize bir düzenleme getiriyorsunuz.
Demek bunun arkasında bir rant var, başka bir keyfiyet var, başka bir plan var.
Anayasa Mahkemesinin iptal ettiği bir maddeyi siz niye değiştiriyorsunuz,
getiriyorsunuz? Demek ki Anayasa artık size bağlı, ona göre değiştiriyorsunuz. 
Bir
diğeri, bütün bu torba yasayla beraber dile getirilen konulardan biri, meslek
örgütlerine yapılan budama. Türkiye’de zaten sivil toplum örgütleri bir sıkıntı
yaşıyor. “Sivil” dediğimizde de illa buralarında apolet olmayan anlaşılmasın.
(Mikrofon
otomatik cihaz tarafından kapatıldı) 
NECDET
İPEKYÜZ (Devamla) – Sayın Başkan, toparlıyorum
BAŞKAN
– Tabii, sözlerinizi toparlayın Sayın İpekyüz. 
NECDET
İPEKYÜZ (Devamla) – Sivil… Bazen apolet burada yoktur, daha militanca
düşünürsünüz, militarist düşünürsünüz; bazen de tümüyle sivil düşünürsünüz. 
Türkiye'nin
bugün, en önemli sorunlarından biri demokratik kitle örgütlerinin zayıf ve
cılız kalmasıdır ama sizin döneminizde, zaten bu Parlamento binasında bile
muhalefete tahammülünüz yok. İnsanlar sosyal medyada bir şey paylaştıklarında
kıyamet kopuyor. Türkiye’deki sosyal medya yargılamaları dünyaya örnektir,
Türkiye'nin Avrupa İnsan Hakları Mahkemesine yaptığı müracaatlar dünyaya
örnektir. Birçok örneğe rağmen bu kısıtlamalar devam ediyor. Bunu niçin
söylüyorum? Türk Tabipleri Birliği, Türk Diş Hekimleri Birliği gibi örgütlerin,
kurumların demokratik mücadelesinde zayıf kalması için, üye sayısının
azaltılması için kendi kendinize onların mesleğiyle ilgili yapacağı
uygulamalara sınırlama getiriyorsunuz. Düşünün ki bir hekim hem Avcılar’da
çalışsın hem Kartal’da çalışsın hem Bursa’da çalışsın hem Çanakkale’de
çalışsın; buna yetki veriyorsunuz. Bir mesleği icra etmeyi meslek örgütü
belirler, siz denetleyemezsiniz. 
(Mikrofon
otomatik cihaz tarafından kapatıldı) 
BAŞKAN
– Sözlerinizi bağlayın Sayın İpekyüz. 
Buyurun.

NECDET
İPEKYÜZ (Devamla) – Mesleğin nasıl kalacağını, nasıl yapılacağını bunlar
belirleyebilir. 
Sayın
Başkan, konuşacak çok şey var dediğim gibi çünkü sağlık, hepimizi ilgilendiren
bir konu. Hepimizin nasıl ki sağlık yemininde “Herhangi bir inanç, etnik kökene
-ırka, cinse- bağlı kalmadan” dediğimiz, Hipokrat Yemini’ne bağlı kalan
evrensel bir meslek olduğunu dile getiriyorsak evrensel uygulamaların da
Parlamentonun, Meclisin görevi olması lazım. Yıllardan beri Türk Tabipleri
Birliğinde ve Diyarbakır’da, bölgede bizim dile getirdiğimiz: “Sağlıktan ve
özgürlükten tasarruf olmaz.” Bir deyimdir, özdeyiştir, hekim bir ağabeyimizin
dile getirdiği bir deyimdir. Sağlıktan tasarruf tümüyle hastalıklara neden
olur, perişanlığa neden olur; özgürlükten tasarruf da esarete neden olur.
Umarım, sağlık dolu, özgürlük dolu günlere bir vesile olur.
Hepinizi
saygıyla selamlıyorum. (HDP sıralarından alkışlar)
BAŞKAN
– Teşekkürler Sayın İpekyüz.
Söz
sırası Cumhuriyet Halk Partisi Grubu adına İstanbul Milletvekili Ali Şeker’e
aittir. 
Buyurun
Sayın Şeker. (CHP sıralarından alkışlar)
Süreniz
yirmi dakikadır. 
CHP
GRUBU ADINA ALİ ŞEKER (İstanbul) – Teşekkür ederim Sayın Başkan.
Sağlık
Bakanımız “İlk yasa olarak sağlıkta şiddet yasasını çıkaracağız.” deyince biz
sevinmiştik ama sağlıkta şiddet yasasını sağlıkçıya açlık, sağlıkçıya şiddet
yasasına dönüşmüş hâlde görünce karşımızda doğrusu üzüldük. 
Komisyon
çalışma şartları… Malumunuz, orada on bir saat beklememize rağmen bize söz
verilmedi ve bunun üzerine nahoş tartışmalar yaşanmak zorunda kalındı. Konu,
paydaşlarına sorulmadı. TTB senelerdir “Sağlıkta şiddet yasası getirilsin.”
dedi, onlara sorulmadı, bir oldubittiyle birdenbire karşımızda bu yasayı
gördük. 
Bu
torba yasa kuvvetler ayrılığına da aykırı çünkü burada bu kanunu düzenleyecek
olan, bu kanun teklifini hazırlayacak olan milletvekilleri ama biliyoruz ki
biz, başka yerlerden geldi bu teklif. 
Bu
torba yasa, doktorları, mezun olur olmaz açlığa mahkûm eden bir yasa; mezun
olur olmaz başına çuval geçiren bir yasa ve iki sene boyunca da ailesinin eline
bakmak zorunda bırakacak bir yasa. Bu hekimleri iki yıl meslekten
uzaklaştırdığımızda o iki yıl sonra bu yeni mezunlar yeni bilgilerini
unutacaklar, o pırıl pırıl beyinler Türkiye’ye faydalı olmak yerine unuttukları
o bilgilerle heba olup gidecek. Hani, derler ya “millî servet, millî servet…”
Bir hekimin yetişmesi kolay mı? Bir hekim o kadar zorlu sınavlardan, o kadar
uzun çalışmalardan sonra ancak hekim olabiliyor. Ama maalesef, siz bunların
hiçbirisini düşünmüyorsunuz, düşünmeden, sorgulamadan böyle bir yasayı getirebiliyorsunuz.
Siz diyorsunuz ki “Biz düşünmüyoruz, sorgulamıyoruz, siz de düşünmeyin,
sorgulamayın, itiraz etmeyin yoksa en yüksek puanları da alsanız sizi aç
bırakırız. Sizi, aynı, Hitler’in Yahudilere yaptığı gibi açlığa mahkûm ederiz.
Mussolini’nin faşist korporatist ‘Kim, nerede, nasıl çalışacak?’ denen sistemi
gibi kimin, nerede çalışacağına, hangi şartlarda çalışacağına biz karar
veririz.” AKP, özetle, tüm muhalefete sindirme harekâtı yapıyor ve cadı avı
yapıyor.
Yapılmaya
çalışılan, yaşanan haksızlıklara karşı muhalefeti örgütleme kapasitesi olan
eğitimli meslek gruplarına karşı bir mesleki soykırımdır. Hekime, eczacıya,
doktora, öğretmene, mühendise, mali müşavire, avukata, düşünen herkese yapılan
yani özetle, eğitimli meslek gruplarına yapılan bir mesleki soykırımdır. 
TTB’nin
yetkilerini buduyorsunuz. Hâlbuki Danıştay, daha önce, Sağlık Bakanlığının bir
hekimin bir artı iki yerde çalışacağı düzenlemesini iptal etti. Şimdi, bu
konuda tek yetkili TTB. TTB’nin de yetkisini elinden aldığınızda bu düzenleme havada
kalacak, isteyen, istediği kadar yerde çalışacak. Bir kişi İstanbul’da oturup,
Kars’ta ameliyat yapıp, Muğla’da hastasını takipsiz bırakabilecek. Bu düzenleme
bir kere halk sağlığına aykırı bir düzenleme.
Teklifin özellikle 5’inci maddesi Anayasa’ya aykırı.
Anayasa’nın 10 maddesine aykırı bir düzenleme getiriyorsunuz. Bir kanunu
görüşebilmek için önce Anayasa’ya aykırı olup olmadığına bakmak lazım ama biz,
Komisyonda gördük ki Anayasa’ya aykırılığına bakılmamış, sadece laf olsun diye
bir iki kelime düzeltmesi yapılmış. Anayasa’nın 2’nci maddesinde düzenlenen
hukuk devleti ilkesine bir kere aykırı bu getirdiğiniz kanun teklifi, 5’inci
maddesinde düzenlenen devletin temel amaç ve görevlerine, 6’ncı maddesinde
düzenlenen egemenlik ilkesine, 10’uncu maddesinde düzenlenen eşitlik ilkesine,
11’inci maddesinde düzenlenen Anayasa’nın bağlayıcılığı ve üstünlüğü ilkesine,
38’inci maddesinde düzenlenen kazanılmış haklar ilkesine, 48’inci maddesinde
düzenlenen çalışma ve sözleşme hürriyetine, 49’uncu maddesinde düzenlenen
çalışma hakkı ve ödevine, 70’inci maddesinde düzenlenen kamu hizmetlerine girme
hakkına temelinden aykırı. Yani külliyen Anayasa’ya aykırı bir kanunu burada
bize dayatıyorsunuz. KHK’lerle haksız yere atılanlardan 70’i intihar etti ve
getirdiğiniz, çıkartmak istediğiniz bu kanunla onlarcası da yine maalesef
intihar edecek ve bu vebal, bu kanunu çıkartmak isteyenlerin olacak. Bizim bunu
vicdanımızdaki sese kulak verip engellememiz lazım. Bu kadar aykırılığa rağmen
bu madde geçerse toplumsal barış, uzlaşı yok olacak. Toplumsal rızanın olmadığı
düzenleme uygulanamaz, meşrulaştırılamaz. Terörle mücadele yapmak istiyorsanız
biz de bunun yanındayız ama bu, hukuk içerisinde kalınarak yapılır. Yoksa
kanunsuz düzenlemelerle terör örgütünün ekmeğine yağ sürersiniz. Binlerce hekim
kamudan özele geçecek, kamu hizmetleri de aksayacak. Yani kamudan özele geçen
hekimlerin alanları da boşaltılacak. 
KHK
ihraçlarına yapılan itirazları değerlendirmek üzere kurulan KHK komisyonu yüzde
7’sinin boş yere atıldığını tespit etti. Bu mahkemelere başvurduğumuzda belki
bu KHK’lerin yüzde 50’sinin haksız olduğunu göreceğiz. Bu kadar insan, bu kadar
masum varken içinde böyle bir düzenlemeye kimsenin hakkı yok. 
Bir
hekim kolay yetişmiyor ve Türkiye’de bin kişiye düşen hekim sayısı 1,86’yla
OECD içerisinde en sondayız arkadaşlar. Bunu rağmen biz olanların da bir
kısmını kenara koyacağız, 7 bin kadarını. 7 bin hekim de kenara konulduktan
sonra herhâlde bu 1,60’a falan düşecek. En gerideyiz, daha da geriye gitmenin
ne âlemi var? 
Bakanımız
geçen bir konuşmasında “Hekim sayısı açısından oldukça gerideyiz, istatistikler
hekim ihtiyacımızın daha uzun süre devam edeceğini göstermektedir.” diyor.
“Terörle mücadele edeceğiz.” diyerek masum hekimleri bu konuda
cezalandırıyorsunuz. Doktorların eğitim ve çalışma hakkını gasbediyorsunuz.
“Devlette çalışamıyorlar, gitsin özelde çalışsın.” dediniz, şimdi SGK anlaşmalı
özelde de çalışamıyorlar. Hastanelerin yüzde 99’u zaten SGK anlaşmalı. 
Altı
yüz gün çalışma yasağı getiriyorsunuz. Altı yüz gün bu genç hekimleri, pırıl
pırıl beyinleri annesinin babasının eline avucuna bakmak zorunda
bırakıyorsunuz. Mesleğiyle ilgili hiçbir eylemi, hiçbir suçu, hiçbir cezası
yokken, mahkeme tarafından verilmiş hiçbir karar yokken bir bekçinin notuyla,
bir kapıcıdan alınan bilgiyle ve daha önce FETÖ’cü olduğu tespit edilen 81 ilin
74’ünün emniyet müdürü FETÖ’cüyken, o kişilerin hazırladığı raporlarla siz bu
çocukları, bu gençleri açlığa mahkûm ediyorsunuz.
Cemaate
Ankara’yı parsel parsel satan Melih Gökçek iltisaklı değil, yapışık değil ama
babası herhangi bir okulda aşçılık yapıyor diye, hamallık yapıyor diye onunla
irtibat kuruyorsunuz. 
Bunlar
bağımsız mahkemelerde suçsuz olacaklar ve yarın bir gün tazminat alacaklar. 
Berkin
Elvan’ın cenazesine katıldı diye, Özgecan Aslan’ın anmasına katıldı diye, bir
sendikanın basın açıklamasına katıldı diye, bir siyasi partinin açıklamasına
katıldı diye, Gezi’ye katıldı diye insanları hekimlik yapmaktan
alıkoyamazsınız. Hukuk devleti olmaktan çıkışımızın bir kilometre taşındayız, buna
müsaade etmemek gerekiyor. 
672
sayılı OHAL KHK’siyle “iltisak” kavramını, terör örgütüyle ilişkili yasasını
getiren arkadaşlarımız da maalesef FETÖ’yle de yan yana fotoğraf çektiren
arkadaşlarınız. 
Siz
aynı yağmurda ıslananlar, “Dön artık bitsin bu hasret.” diyenler ilişkili
değilsiniz de masum, yeni mezun tıp fakültesi öğrencisi, yeni doktor olmuş
kişiler mi iltisaklı?
5’inci
maddeyle doktorları, 11’nci maddeyle TTB’yi ve 18’inci, 19’uncu maddeyle de
Türk Diş Hekimleri Birliğini cezalandırıyorsunuz.
Az
önce de söylediğim gibi, bu OHAL kararnamesiyle hukuksuz bir şekilde getirilen
o uygulamaları, o fişleri, biz, bir kanun maddesiyle hukuksuz bir şekilde,
Anayasa’ya aykırı bir şekilde kalıcı hâle getiriyoruz. Ve bir stadyum dolusu
insanı, 7.500 kişiyi -aileleriyle hesapladığınızda 30 bin kişiyi- açlığa mahkûm
ediyorsunuz ve hiçbir mahkeme kararı olmadan.
1.500
hekim bu güvenlik soruşturması nedeniyle göreve başlatılmamış durumda. Bunun
850 kadarı yeni mezun, 600 kadarı da eski mezun olmak üzere. 
Özdemir
Aktan’ı attınız, Profesör Doktor Cem Terzi’yi attınız. Profesör Doktor Cem
Terzi onkolojik cerrahtı. Profesör Doktor Zelal Ekinci Kocaeli’de çocuk
nefrolojisi ve çocuk romatolojisi profesörüydü ve böbrek hastası çocuklara
bakıyordu orada. Türkiye’de altı merkezden birini yönetiyordu ve orada
hastalara şifa dağıtıyordu. Ne yaptık? Biz onu attık, SSK’yle anlaşması olmayan
bir özelde sadece parası olan zenginlere hizmet verir hâle getirdik,
üniversitede kapıdan gelen herkese hizmet veren, o çok nadir bulunan profesörü.

Nursel
Şahin… Yine, yoğun bakım hastalarına bakmak için yer bulamadığımız yerde “Sen
evde otur, açlıktan öl; hastalar da yoğun bakım bulamadıkları için ölsün.”
diyoruz. 
Mihriban
Yıldırım bugün kapının önünde gözaltına alındı. “Ne yapalım? En iyisi kendimizi
yakalım, bunlardan kurtulmanın başka yolu yok.” diyordu, bugün kapının önüne
geldi bu haksız yasaya baş kaldırmak için, onu da maalesef arkadaşıyla birlikte
gözaltına aldınız. 
Bir
kadın şiddete uğrayıp KHK’li bir doktora gitse onun raporu geçersiz sayılacak.
Düşünebiliyor musunuz, bir çocuk istismara uğrasa, KHK’li bir hekim ona rapor
düzenlese onun raporu geçersiz sayılacak. Böyle bir kanuni düzenleme olmaz.
İnsanları mağdur etmeye, insanlara sorun yaşatır bir hâle getirmeye hakkınız
yok. 
Burada
KHK öyküleri var, “Akademisyenlerden KHK Öyküleri” Maalesef haksız yere atılan
akademisyenlerden birisi Yardımcı Doçent Doktor Filiz Arıöz, “SSPE hastalığı”
dediğimiz kızamık nedeniyle felç geçiren çocuklara yönelik yerli ve millî ilaç
bulma projesinin bir yöneticisiydi. O kişi maalesef KHK’yle atıldı. Şöyle bir
şey yazıyor kitabında: “Öğrencilerimle ilgilenmeyi, yayın yapmayı bırakacak
mıyım? Bırakmayacağım elbette, bırakmadım da. Hatta ihraçtan önce gönderdiğim
uluslararası bir yayınımın kabul haberi geldi.” Uluslararası yayın haberinin
kabulü geldiği gün o yetişmiş öğretim üyesi üniversiteden atıldı. Sadece o mu
atıldı? Onun atılmasıyla birlikte orada projeyi yönettiği kişiler de atıldı.
Daha sonra da o kişinin ismi çıkmasın diye özel olarak yazı gönderildi, dediler
ki: “Uluslararası yayında o kişinin ismi olmasın.” Yaptığı neydi? Bir hastalığa
ilaç üretmek ve bu konuda bir çalışma yürütmek. Neden attınız bunu? “Çocuklar
ölmesin.” diye bir imza attığı için. Ki imza atmak en pasif eylemdir. Yani bir
hekim, bir bilim adamı “Çocuklar ölmesin.” diyecek tabii ki, “barış” diyecek
tabii ki, hiçbir zaman için savaştan yana olmayacak.
Eğer
gerçekten FETÖ’yle mücadele etmek istiyorsanız -ÖSYM elinizde- soru
bankalarında, oradaki ÖSYM’nin bilgi bankasında, kim, hangi sorulara aynı
cevapları verdi; siz isterseniz bulursunuz ve o kişilerin nereden soru
aldıklarını da tespit edebilirsiniz, gerekli işlemi yapabilirsiniz. Ama sizin
derdiniz onları tespit etmek değil, sizin derdiniz muhalifleri cezalandırmak.
17’nci
maddeyle üniversitelerin özerkliğini elinden alıyorsunuz. Daha önce Anayasa
Mahkemesi demişti ki: “Sağlık Bakanlığı Müsteşarı olursa özerklik olmaz.” Siz
bakan yardımcısını koydunuz o maddeye ve oradan Anayasa Mahkemesini dolanmaya
çalışıyorsunuz.
Şehir
hastaneleri damga vergisi muafiyeti; itirazımız üzerine müteahhitlerin cebine
girecek yüz milyonlarca lira engellenmiş oldu. Böylece -binde 1,89- bu şehir
hastanelerinin kiraları üzerinden oluşacak olan damga vergisi vatandaşın
cebinde kaldı.
Sağlıkta
şiddet yasasıyla ilgili özellikle neoliberal politikaların ortaya çıkmasından
sonra -1980’den sonra başladı- Edip Can Kürklü’yle başlayan hekim katliamları
AKP döneminde 11 hekim arkadaşımızın katledilmesiyle devam etti ve en son
Fikret Hacıosman arkadaşımızı maalesef kaybettik.
Dünün
darbecileri sakıncalı piyade yaratıyordu, bugünün darbecileri de sakıncalı
hekim yaratıyor. Hekimden darbeci olmaz arkadaşlar. Hekimden darbeci
arayacağınıza ellerine silah verdiğiniz o darbecileri doğru düzgün ayıklayın,
doğru düzgün siyasi ayakla mücadele için doğru düzgün bir mücadele örgütleyin.
Biz Hipokrat yemini etmiş olan hekimler insan yaşamını uzatmak için
çalışıyoruz. İnsan yaşamına dair en ufak bir zarar bir hekimden gelmez.
Burada
Türk Tabipleri Birliğinin bildirgesi var. 60 tabip odası -her yerde tabip odası
yok biliyorsunuz- bir bildiri kaleme aldı. Onları dinlemediniz; onlar,
Türkiye’deki hekimlerin yüzde 95’ini temsil eden tabip odaları bu bildiride
şöyle diyorlar: “Aşağıda imzası bulunan TTB Merkez Konseyi ve tabip odası
başkanları olarak Türkiye Büyük Millet Meclisi Genel Kuruluna gelecek Sağlıkla
İlgili Bazı Kanun ve Kanun Hükmünde Kararnamelerde Değişiklik Yapılması
Hakkında Kanun Teklifi’yle ilgili uyarılarımızı, kaygılarımızı, itirazlarımızı
ve beklentilerimizi sizlere bir kez daha iletiyor; söz konusu teklifte hekimler
ve sağlık ortamı için telafisi güç, etik dışı olmanın yanı sıra hukukla da
bağdaşmayan maddelerin yer aldığını ve bu maddelerin bu hâliyle yasalaşmasının
tarihsel bir hata olacağını bir kez daha hatırlatmak istiyoruz.” diyorlar. 
“1)
Teklifin 24’üncü maddesinde yer alan tedbirler şiddeti önlemek açısından
yetersizdir ve sağlıkta yaşadığımız şiddet ikliminin farkına varılmadığının
göstergesidir. Neredeyse her yıl bir hekimin ölmesine ve yüzlercesinin
yaralanmasına yol açan sağlık ortamındaki şiddetin önlenmesi için yasa
maddelerinin caydırıcı niteliğe sahip ceza ve uygulamaları içermesi zorunludur.
2)
Teklifin 5’inci maddesinde yer alan hekimlik yapılmasına dair kısıtlama ve
yasaklamalar mevcut anayasal hukukumuz, evrensel hukuk normları ve hepsinden
önemlisi, hekimliğin esasını oluşturan etik ve tıbbi deontolojik kurallarla
bütünüyle çelişen bir içeriktedir. Kaldı ki ülkemizde hekimliğin kimler
tarafından ve nasıl uygulanabileceğine dair hukuksal düzenlenmeler açık ve
yeterlidir. Tababet ve Şuabatı Sanatlarının Tarzı İcrasına Dair Kanun’un
28’inci maddesi ‘Hekimlik mesleğinin icrası için; Türk Ceza Kanununun 53 üncü
maddesinde belirtilen süreler geçmiş olsa bile; kasten işlenen bir suçtan
dolayı beş yıl veya daha fazla süreyle ya da devletin güvenliğine karşı suçlar,
anayasal düzene ve bu düzenin işleyişine karşı suçlar, (…) zimmet, irtikâp,
rüşvet, hırsızlık, dolandırıcılık, sahtecilik, güveni kötüye kullanma, hileli
iflas, ihaleye fesat karıştırma, edimin ifasına fesat karıştırma, suçtan
kaynaklanan malvarlığı değerlerini aklama veya kaçakçılık suçlarından hapis
cezasına mahkûm olmamak gerekir.’ denilmektedir.” Siz terör örgütü üyeleriyle
mücadele ediyorsanız bu madde sizin bu mücadeleniz için yeterli. Yeter ki siz
bu maddeyi kullanmak isteyin ve kullanın.
“Tüm
bu gerekçelerle, TBMM’de yasa yapma gücünüzü hukuk, etik, deontoloji ve
vicdandan yana kullanmanızı, yeni mağduriyetler yaratmamak için söz konusu yasa
teklifini geri çekmenizi ya da uyarılarımız doğrultusunda revize etmenizi talep
ediyoruz.” diyor Türk Tabipleri Birliğinin 60 tabip odası. 
İstanbul
Tabip Odası da vicdanlarınıza sesleniyor, diyor ki: “Öyle değil; bu tehdit
hepimize. ‘Benim terör örgütlerine üyeliğim, mensubiyetim veya iltisakım yahut
irtibatım yok, beni ilgilendirmez.’ diye düşünebilirsiniz. Öyle değil; bu madde
kapsamına alınmanız için herhangi bir yargı kararı gerekmiyor. Sizin terör
örgütlerine üyeliğiniz, mensubiyetiniz veya iltisakınız yahut irtibatınız olup
olmadığını değerlendirmek tamamen yöneticilerin iki dudağının arasında. Onlar
sizinle ilgili böyle bir değerlendirme yaparsa ne itiraz etmeniz ne de dava
açmanız mümkün değil. Anında kamudan ihraç edilebilirsiniz ve de SGK anlaşmalı
sağlık kurumlarında da çalışamazsınız.” SGK anlaşmalı olmayan kurum özelde
yüzde 1 bile değil. 
“‘Yok
canım, benim terör örgütlerine üyeliğim, mensubiyetim veya iltisakım yahut
irtibatım olmadığını herkes bilir.’ diye de düşünebilirsiniz. Öyle değil; bu
ülkede terör örgütleriyle hiçbir ilişkisi olmayan aydınların, gazetecilerin,
milletvekillerinin, generallerin, hatta eski bir Genelkurmay Başkanının nasıl
da terör örgütü üyesi, yöneticisi olarak tutuklanıp hapse atıldığını hepimiz
biliyoruz.
‘Ne
alaka? Ben hayatımda karakola bile düşmedim.’ diye düşünebilirsiniz. Öyle
değil; güvenlik soruşturması engeline takılmanız için hakkınızda herhangi bir
gözaltı, yargılama, cezaya çarptırma işlemi gerekmiyor. Doğum yeriniz, etnik
kimliğiniz, mezhebiniz, muhalif kimlikli bir akrabanız, okuduğunuz gazete, mahalle
bakkalınızın veya apartman görevlinizin sizinle ilgili vereceği bilgi ya da
sosyal medyada yaptığınız bir paylaşım bunun için yeterli.
‘O
kadar da değil, öyle bir haksızlıkla karşılaşırsam itiraz eder, durumun
düzeltilmesini sağlarım.’ diye de düşünebilirsiniz. Öyle değil ama güvenlik
soruşturmanız bir kez bir şekilde negatif geldiyse herhangi bir makama
başvurarak düzelttirmeniz mümkün değil.” İdare mahkemesine başvurup dava
açtığınız durumda da yine “Neden negatif bir sonuç olduğunu öğrenemiyoruz?” diye
sorduğunuzda size cevap verilmiyor çünkü sizinle ilgili iddialar mahkemelere
dahi sunulmuyor, “Hakkınızda bir fiş var, size de gösteremeyiz.” deniyor. “Ben
zaten özelde çalışıyorum, kamudan ihraç edilmeyeceğim için bu düzenlemeler bana
uygulanmaz.” diye düşünebilirsiniz ama öyle de değil. Bugün kamuda çalışanlara
haksız, hukuksuz olduğu bu kadar açık olan bu yasakları getirenlerin yarına
aynı düzenlemeyi özel sağlık sektörünü kapsayacak şekilde
genişletmeyeceklerinin hiçbir garantisi yok. 
Son
olarak “Ben zaten mevcut siyasi iktidarı destekliyorum. Bana bir şey olmaz.”
diye düşünebilirsiniz, öyle de değil. 
(Mikrofon
otomatik cihaz tarafından kapatıldı) 
BAŞKAN
– Sözlerinizi bağlayınız Sayın Şeker. 
Buyurun.

ALİ
ŞEKER (Devamla) – Bu ülkede siyasi zeminin her zaman kaygan olduğunu, dünün
anlı şanlı mağrurlarının birdenbire nasıl birer mağdura dönüştüğünü hep
birlikte izliyoruz. Yarın ne olacağını hiç kimse bilemez. 
İstanbul
Tabip Odası olarak diyorlar ki: “TBMM’nin gündemindeki bu kanun teklifi sadece
şu an KHK’lerle kamudan ihraç edilmiş ya da güvenlik soruşturması nedeniyle
ataması yapılmamış hekimleri değil, hepimizi tehdit ediyor. Yarın bir gün mezun
olacak olan hekimleri de tehdit ediyor.” 
Bu
vicdansızlığa ortak olmayın, 5’inci maddeyi geri çekin diyorum. 
Genel
Kurulu saygılarımla selamlıyorum. (CHP ve HDP sıralarından alkışlar)
BAŞKAN
– Teşekkürler Sayın Şeker. 
Birleşime
on dakika ara veriyorum. 
Kapanma Saati: 20.11
DÖRDÜNCÜ OTURUM
Açılma Saati: 20.52
BAŞKAN: Başkan Vekili Mithat SANCAR
KÂTİP ÜYELER: Şeyhmus DİNÇEL (Mardin), Mustafa AÇIKGÖZ (Nevşehir)
----- 0 -----
BAŞKAN
– Değerli milletvekilleri, Türkiye Büyük Millet Meclisinin 16’ncı Birleşiminin
Dördüncü Oturumunu açıyorum.
12
sıra sayılı Kanun Teklifi’nin görüşmelerine devam ediyoruz.
Komisyon?
Yerinde.
Şimdi
teklifin tümü üzerinde şahsı adına söz alan ilk konuşmacı Ankara Milletvekili
Murat Emir görüşlerini aktaracaktır.
Buyurun
Sayın Emir. (CHP sıralarından alkışlar)
Süreniz
on dakikadır.
MURAT
EMİR (Ankara) – Teşekkür ederim Sayın Başkan.
Değerli
milletvekilleri, Genel Kurulu saygıyla selamlıyorum.
Bu
yasa tasarısı, önümüze “sağlıkta şiddet yasası” olarak getirildi, öyle
tanımlandı ama aslına bakarsanız bu yasa, “sağlıkta şiddet yasası” olarak
tanımlanmayı asla hak etmiyor. Neden? Çünkü, toplamda baktığınız zaman 44
maddeden oluşuyor, ancak sadece ve sadece 1 maddesi, sağlıkta şiddeti önlemeye
dönükmüş gibi görünüyor. Aslında dönükmüş gibi görünüyor çünkü gerçekte yapılan
şeyin sağlıkta şiddeti önlemeye dönük olmadığını hepimiz biliyoruz.
Komisyon
çalışmalarında, bu teklifi getirenlere aynen şunu söyledim: Bu teklif öylesine
eksik bir teklif ki sağlıkta şiddetin azaltılmasına dönük olarak sağlık
emekçilerinin ve ülkemizin, milletimizin istediği, beklediği, talep ettiği
hiçbir unsuru taşımadığı için lütfen bunu geri çekin. Yani hiç olmazsa böyle
yanlış, böyle eksik bir düzenleme yapacağınıza hiç yapmayın ve insanların
aklıyla da, onuruyla da meslek ahlaklarıyla da alay etmemiş olun. Gerçekten de
Komisyon çalışmalarında bir miktar sağlıkta şiddetle ilgili düzelme olmuşsa da
yine de sağlık emekçilerinin beklediği oranda bir değişiklik yok. 
Sağlık
alanında her gün şiddete maruz kalıyor sağlık emekçileri. 12 doktor görevi
başında, hekimlik yaptığı için katledildi Türkiye’de ve saat başı Türkiye’de 1 doktor,
hasta veya hasta yakınları tarafından darbedilirken biz Meclis olarak bu konuya
anlamlı, etkili bir çözüm üretebilmiş değiliz. Aslına bakarsanız bunun ciddi
bir sorun olduğunu, bir an evvel çözülmesi gerektiğini Hükûmet de biliyor,
Parlamentonun bütün aktörleri, bütün parti grupları biliyorlar. 2013’te o
zamanki sağlıkta şiddet sorunu iyice ayyuka çıktığı zaman Mecliste bir komisyon
kurulmuştu ve bu komisyon çok ciddi çalışmıştı, bir rapor üretmişti. Ve o
raporda sağlıkta şiddetin önlenmesine dönük yapılması gerekenler ayrıntısıyla
yazılmıştı. Sağlıkta şiddeti sadece bir yasa metniyle düzeltemeyeceğinizi,
sağlık alanını bir bütün olarak değerlendirmeniz gerektiğini, hastaların
sağlıklı, nitelikli, kaliteli bir sağlık hizmetine olgun koşullarla ulaşmasının
sağlıkta şiddetin azaltılmasının temel, asgari şartı olduğunu söylemişti ama
bunu duyan olmadı. Şimdi, gelinen noktada sağlık emekçileri ciddi, tutarlı ve
gerçekten sağlıkçılara yapılacak şiddeti önleyecek, aklı başında yasalar talep
etmektedirler ve buradaki o tek madde, hiçbir şekilde sağlık emekçilerinin de
halkımızın da beklentilerini karşılamamaktadır. 
Değerli
arkadaşlar, bu yasa teklifinin ilgiyle izlenmesinin, dikkatle izlenmesinin ve
Türkiye’nin son bir haftadır gündeminde olmasının bir diğer temel noktası da
meşhur 5’inci madde. Meşhur 5’inci madde neydi? Sonuç olarak, terör örgütüyle
irtibatlı, iltisaklı, bir şekliyle ilişkilendirilmiş olan kişilerin çalışma
haklarının fiilen ellerinden alınmasıydı. 
“Özelde
çalışılabilir.” diyor ama aslında bakarsanız Türkiye’de sağlık hizmetinin yüzde
99 oranında alıcısı, Sosyal Güvenlik Kurumudur. Dolayısıyla, bu yapılan şey
aslında bir işsizlikti, işinden men etmeydi. 
Peki,
devletin buna hakkı var mı? Asla yok çünkü zaten eğer anayasal suçlar
işlenmişse yani bir hekimin -FETÖ olur, başka bir terör örgütü olur- anayasal
bir suç işlemişse, eğer bununla ilgili bir yargı kararı var ise zaten hekimlik
yapma olanağı yok, bizim kanunlarımız zaten buna engel oluyor. Ama siz, yargı
kararı olmaksızın kimin hazırladığı, kimin yaptığı, hangi ölçütleri kullandığı
belli olmaksızın “FETÖ’yle veya bir başka terör örgütüyle mücadele ediyorum.”
görüntüsü altında insanları böylesine işsizliğe, açlığa mahkûm ederseniz ağır
bir vebale girersiniz, bununla da kalmazsınız, hukuk devletini temelinden
sarsmış olursunuz. 
Gerçi
Komisyon çalışmalarında bu noktada belirli bir olgunlaşmanın olduğunu
görüyoruz. Hâlâ ülkemizde toplumumuzun talep ettiği “Bir an evvel bu yasa
olgunlaştırılsın, hukukun evrensel ilkelerine de bizim Anayasa’mızın, Anayasa
Mahkememizin koyduğu ölçütlere de ve hukuk devletinin ruhuna da uygun eşitlikçi
bir yasa hâline getirilsin.” beklentimiz var. Bu çalışmaların yürütüldüğünü
büyük bir mutlulukla görüyorum. 
Aslına
bakarsanız bu teklifteki birçok madde, bizim de diğer muhalefet partilerinin de
ve AKP Grubunun da katkılarıyla ya geri çekildi ya da olgunlaştırıldı. Aslında
bunun için AKP Grubuna da bir teşekkür etmekte de yarar görüyorum. Ama değerli
arkadaşlar, 5’inci madde açısından baktığımız zaman hâlâ gideceğimiz bir yol
var, şu hâliyle 5’inci madde kabul edilebilir değildir ve şu hâliyle de haksız
hukuksuz ve “iltisak”, “irtibat” gibi kimsenin anlamadığı, kimsenin bilmediği
ölçütlerle insanların açlığa mahkûm edilmesi asla ve asla kabul edilemez.
Bir
diğer nokta, güvenlik soruşturması. Bakınız, güvenlik soruşturması aslında
bizim 657 sayılı Kanun’umuzda çok açık. Evet, bir devletin tabii ki
istihbaratına, güvenlik örgütüne, polisine, askerine veya kritik bilgileri
elinde bulunduran, bilen, araştıran kurumlarına elbette ki olağanın üstünde bir
değerlendirme yapma ihtiyacı vardır ve bu ihtiyaç anlaşılabilirdir. Ama mesleğe
yeni başlayacak bir hekime “Güvenlik soruşturması yaptım ben sana ve senin
hekimlik yapmanı uygun görmüyorum.” demek, aslında bakarsanız onu mesleğinden
menetmektir. Çünkü hekimler, okullarını bitirdikleri anda, çok büyük oranda,
ihtisas yapmak üzere kendilerini hazırlamışlardır, mesleklerine kendilerini
hazırlamışlardır, bir an evvel sağlık ocaklarına gidip birinci derece sağlık
hizmetini verip hastalarıyla buluşmak, hastalarına şifa dağıtmak üzere
kendilerini motive etmişlerdir. Şimdi bu kişilere ne olduğu belli olmayan,
kimin yaptığı belli olmayan, hangi ölçütleri kullandığı belli olmayan bir
sorgulama sonucunda “Sen güvenlik soruşturmasından geçemedin, dolayısıyla
doktor olamazsın, kamuda çalışamazsın.” demek, çok büyük bir haksızlıktır.
Bakın,
her zaman söylediğimiz, terör örgütleriyle mücadele edeceksiniz, elbette
edeceksiniz. Biz zaten terör örgütleriyle mücadelede Hükûmetin her zaman yanında
olduk, her zaman istenen desteği verdik ama terör örgütleriyle mücadele etmenin
biricik yolu, biricik sınırı hukuktur. Hukukun dışına çıkarsanız terör
örgütünden de bir farkınız kalmaz. Zaten bugün, aslında, FETÖ’yle mücadelenin
zaman zaman göstermelik olduğu, zaman zaman aksadığı, zaman zaman FETÖ
borsalarının kurulduğu -bakın, bu kelime bana ait değil, AKP Grubundan bir
milletvekiline ait- parası olanın kurtulduğu, parası olmayanın, tutuklandığı,
parası olmayanın, mesleğine başlatılmadığı ama para karşılığında bütün
soruşturmalardan azat edildiği Türkiye'nin bir gerçeğidir. 
Bakınız,
siyasi ayak orada duruyorken dokunulmamış, onun dışında, ciddi bir yargılama
yapılmamış, yargılama süreçleri uzatılmış, FETÖ’nün delillendirilmesinde, terör
örgütünün büyütülmesindeki o delillendirilmesinde etkili çalışmalar yapılmamış,
bugün bunların hiçbiri yokken bir kılıç gibi kamu çalışanlarının ve sağlık
çalışanlarının önünde tutuyorsunuz ve böylelikle de insanları, doktorları
çalışma hakkından menetmiş oluyorsunuz. 
Değerli
arkadaşlar, sürem kısalırken bu kanun teklifiyle ilgili çok önemsediğim bir
noktaya daha değinmek isterim. Bakın, Komisyon çalışmaları etkili yapılmadı.
Gerçi, daha önceki dönemlere baktığımız zaman, Komisyon çalışmaları sırasında
da Genel Kurul çalışmaları sırasında da bütün milletvekillerinin ve grup başkan
vekillerinin ve elbette Komisyon Başkanının olumlu katkılarıyla bu yasa teklifi
olgunlaştırıldı -biraz önce teşekkür ettim- ama çok daha fazlası yapılabilirdi.
Mesela, organ nakliyle ilgili 2 madde var. “Bu maddeler için kimden görüş
aldınız?” dediğimiz zaman hiçbir cevap alamıyoruz. Oysa Türkiye'nin yüz akı
bilim adamları, yüz akı merkezleri var, onlardan görüş alınmamıştır. Mesela,
Türkiye'nin organ turizmine dönük bir yasaklamasının Türk hukukunda olmaması
bir eksikliktir. Aynen organı saklayan, alan, ticaretini yapanın suçlanması
gibi, organ turizmi de mutlaka bu yasanın içine dercedilmeliydi değerli
arkadaşlar. 
Tabii,
sürem bittiği için devam edemiyorum ama burada yapılması gereken, ülkenin beklediği,
doktorların beklediği, şiddetin olmadığı, sağlık alanının barış içerisinde
yaşatıldığı, herkesin nitelikli, kaliteli, ulaşılabilir sağlık hizmetine
ulaştığı ve çok daha önemlisi, gencecik doktorların çalışma hakkının
gasbedilmediği, onların da sağlıklı bir biçimde, sağlıklı bir ortamda nitelikli
bir sağlık hizmeti vermek üzere görevlerinin başında olduğu, hastalarına şifa
dağıttığı bir Türkiye’yi hep beraber kurmayı umuyorum ve bunun için de bu
teklifte hâlâ eksiklik vardır, hâlâ yol yakındır. Özellikle 5’inci maddede de
herkesi olgun bir şekilde bu teklife katkı vermeye davet ediyorum. 
Genel
Kurulu saygıyla selamlıyorum. (CHP sıralarından alkışlar) 
BAŞKAN
– Teşekkürler Sayın Emir.
Şahıslar
adına ikinci söz Konya Milletvekili Abdullah Ağralı’ya aittir.
Buyurun
Sayın Ağralı. (AK PARTİ sıralarından alkışlar)
Süreniz
on dakikadır.
ABDULLAH
AĞRALI (Konya) – Sayın Başkanım, kıymetli milletvekilleri; tasarının geneli
hakkında şahsım adına söz almış bulunuyorum. Bu vesileyle Genel Kurulu saygıyla
selamlıyorum.
Bilindiği
üzere, 2003 yılından itibaren AK PARTİ hükûmetleriyle uygulamaya konulan
Sağlıkta Dönüşüm Programı’nın 1’inci fazında yeni hizmet modelleri
geliştirilmiş, sağlık hizmetlerine erişimin önündeki engeller kaldırılmış,
hakkaniyet temelli, evrensel kapsayıcılığı hedefleyen uygulamalar hayata
geçirilmiştir. Dünyayla kıyasladığımızda bugün en geniş sağlık güvencesini
sağlayan ülkeler arasındayız.
Dünyada
toplumun tüm sağlık sorunlarını tam olarak çözmüş, sağlık çalışanlarının, hasta
ve hasta yakınlarının beklentilerini tam olarak karşılayan bir sağlık sistemine
rastlamak mümkün değildir. Sağlık alanında yapılan her sorunun çözümü, başka
sorunların habercisi olmaktadır. Artan nitelikli sağlık hizmetleri ve diğer
etkenlerin varlığıyla artan ortalama yaşam süreleri, beraberinde yeni kronik
hastalıkların ortaya çıkmasını, yeni terapi ve rehabilitasyon araçları
ihtiyacını doğurmuştur. Belki de bu manada, dün yarasına merhem olması
beklenilen hasta profili bugün çok başka bir profil olarak karşımıza çıkmaktadır.
Günümüzde hastaların kısa sürede tedavi olduğu, evinde nitelikli sağlık
hizmetini ücretsiz olarak aldığı bir durumu ortaya çıkarmıştır. Sağlık
alanındaki bu değişimin ve dönüşümün toplum hayatına belirgin bir etki
yaptığını görmekteyiz. Sağlığın toplumu mobilize etme pozisyonunu ve siyasete
etkisini hep beraber müşahede etmekteyiz.
Yakın
zamanda, sıra kapmak için gece yarısı hastaneye giden hasta ve hasta
yakınlarını, hastane kuyruklarında sıra beklerken düşüp hayatını kaybeden
emeklilerimizi, yine ilaç alabilmek için yapılan mücadeleleri, sosyal güvenlik
hastanelerinde gazete kâğıtlarına sarılı sayılı ilaçların verildiğini,
doktorsuz sağlık kuruluşlarını, yeterli sayıda poliklinik, muayene odası
olmamasından kaynaklanan, haftada bir gün de olsa hastasını muayene etmek için
yer arayan doktorların, yine parası ve sosyal güvencesi olmayan hastalara
hastane acillerinde bakılmadığı, ödeme gücü olmadığından rehin alınan hasta,
rehin alınan cenazelerin olduğu bir dönemden geldiğimize inandırmak bile bu dönemde
zor hâle gelmiştir. Hangi model ve sistemi geliştirirsek geliştirelim sağlıkta
“Hastalık yoktur, hasta vardır.” ilkesi her zaman belirleyici olmuştur ve
sistem geliştirmeyi zorlaştırmıştır. Daha iyi bir gelecek için sağlığın
geliştirilmesi ve daha sağlıklı bir hayat için uluslararası alanda ülkemizin
gücünü ve potansiyelini harekete geçirecek sınır ötesi sağlık hizmetlerini ve
sağlık turizmi konusunu konuşur hâle gelmek sağlıkta dönüşümün bir neticesidir.
Bütün bu zorlu sağlık hizmetlerinin sunumunda aynı organizasyon içerisinde
insan odaklı sağlık çalışanları, hasta ve hasta yakınlarının memnuniyetini
optimize etmeye çalışmak takdir edersiniz ki kolay olmamaktadır. Sağlık
çalışanlarının özverisiyle bugün bu nitelikli sağlık hizmetlerini sunmaktayız. 
Üzülerek
söylemek gerekirse sağlık kurumlarımızda neredeyse her hafta vicdanları
yaralayıcı şiddet olaylarının yaşandığını görmekteyiz. Bu olaylar bir anda ülke
gündemine oturmakta ve anında televizyon, gazete ve sosyal medyada yoğun bir
şekilde tartışılmakta ve çözüme yönelik öneriler beyan edilmektedir. Tüm
sektörlerde olduğu gibi, sağlık çalışanlarına şiddet, verilen sağlık
hizmetlerini aksatmakta ve sağlık çalışanlarını derinden etkilemektedir. 
Sağlıkta
şiddet yalnızca ülkemize özgü bir durum olmayıp dünyanın hemen her tarafında
benzer olaylarla maalesef karşılaşmaktayız. Tüm dünyada sağlık hizmetlerinde
yaşanan şiddet sorunu genel olarak; bir, sağlık sisteminden kaynaklanan
sebepler; iki, sağlık personelinden kaynaklanan sebepler; üç, hasta ve hasta yakınlarından
kaynaklanan sebepler şeklinde kategorize edilmektedir. Bu kapsamda tüm dünyada
sağlık kuruluşlarındaki kapasitenin artması, teknik altyapı eksiklikleri, uzun
randevu ve bekleme süreleri, olumsuz çalışma mekânlarının hasta ve hasta
yakınlarının stres düzeyini arttırdığı, performans uygulamalarının getirdiği iş
yükü, sağlık personeli sayısının yetersizliği nedeniyle yaşanan aksaklıklar,
kurumlarda şiddet konusunda erken uyarı sistemlerinin olmaması, yine bazı
sağlık çalışanlarının hasta ve hasta yakınlarıyla sağlıklı bir iletişim dilini
kullanamaması, güvenlik personelinin şiddet konusunda yeterince eğitime
alınmaması, yine panik hâlinde acil servislere müracaat eden hasta ve hasta
yakınlarına ayrıntılı izahın yeterince yapılamaması, hasta ve hasta yakınlarının
sağlık çalışanlarına karşı bazen anlayışsız davranışları, yine, işlerini bir an
önce bitirip gitme kaygısıyla sağlık çalışanlarına kötü davranılması ve bazen
de maalesef, hasta ve hasta yakınlarının hekimden yasal olmayan taleplerde
bulunmaları gibi sebepler ve bu uygulamalar sağlıkta şiddetin başlıca sebepleri
olarak görülmektedir.
Ülkemizde
sağlıkta şiddetin azaltılması konusunda, şiddete konu olan bu sebepler AK PARTİ
hükûmetleri döneminde telafi edilmeye çalışılmıştır.
Bu
kapsamda, beyaz kod uygulamasına geçilmiş, hastanelerde güvenlik tedbirleri
artırılmış, sağlık hizmeti sunumunun yapıldığı mekânların fiziki ve teknik
eksikleri giderilmiş, nitelikli sağlık tesislerine kavuşturulmuştur. 
Sağlık
çalışanlarına karşı şiddetin önlenmesi açısından bir başlangıç olması adına bu
teklifi önemsiyoruz. 
Yine,
bu teklifle, tüp bebek uygulamalarının kapsamı genişletilmiş, nesebin
korunmasına yönelik aykırı davranışlara yaptırımlar getirilmiştir. 
Yine,
bu teklifle, terör örgütü üyeliği sebebiyle kamu görevine alınamayan tabip ve
diş tabiplerinin özel mesleki faaliyetlerine ilişkin düzenlemeler
getirilmiştir.
Bu
teklifle, tütün ürünlerinde markanın ve ambalajın cezbedici özelliği ortadan
kaldırılmış, kapalı dolaplarda, kişilerin doğrudan ulaşamayacağı, göremeyecekleri
şekilde satışa sunulmalarıyla tütün kullanımının önüne geçilmesi
amaçlanmaktadır.
Bu
çerçevede, kanuni düzenlemeyi gerektiren alanlar Komisyonumuzda görüşülmüş,
yaklaşık altmış saate yakın tartışmalar neticesinde, kanun teklifi Genel
Kurulda görüşülmek üzere gönderilmiştir.
Şimdi,
bazı değerli konuşmacı arkadaşlarımızın belirttiği gibi, sanki AK PARTİ
hükûmetleri döneminde hekimlerin elleri kelepçeleniyor ve açlığa mahkûm
edildiği düşünülüyor.
Sağlık
Bakanlığının toplam verilerine baktığımızda, ülkemizde 183.847 hekim
çalışmakta, bunların yaklaşık 27 bini özel sağlık kuruluşlarında çalışmaktadır.
İlgili
kanunun 12’nci maddesi, yine, hekimlerin mesleklerini nerelerde icra edeceğini
tanımlamaktadır.
Şimdi,
bu yasa teklifiyle ilgili konuştuğumuzda, 15 Temmuz ihanetini ve 15 Temmuz
ihanetinin sonuçlarını unutmamak lazım. Evet, sağlık çalışanlarını korumak
hepimizin görevi ama görevlerini suistimal eden, sahte raporlarla, sahte
sorularla bu sağlık hakkını suistimal eden hekimlere karşı da bu düzenlemenin
yapılması kaçınılmazdır. 
Yine,
kendi şahsi kanaatimi belirtmek istiyorum. Değerli konuşmacılar hastanelerin
verimliliğini, borç yükü altında olduğunu ifade ederken aslında birtakım
çelişkili konuşmalar da beyan etmişler. Tabii ki hasta-hekim ilişkisi bir
müşteri ilişkisi değildir, hastaneler kâr zarar eksenli organizasyonlar
değildir ama gelir gider dengesinin kurulduğu modern işletmeler şeklinde
yönetilmelidir. 
Yine,
ifade edilen düzenlemelerde yapboz tahtası hâline getirilmiş sağlık sisteminden
bahsedildi. Sağlık işletmeleri, sağlık organizasyonları yaşayan bir canlı
organizma gibi; her gün değişik ihtiyaçlara cevap verecek şekilde çalışma
yapmamız gerektiği kanaatindeyim. 
Bu
duygu ve düşüncelerle Genel Kurulda görüşülecek konuların ülkemiz ve sağlık
çalışanları için hayırlara vesile olmasını temenni ediyor, hepinizi saygıyla
selamlıyorum. (AK PARTİ sıralarından alkışlar) 
BAŞKAN
– Teşekkürler Sayın Ağralı. 
Değerli
milletvekilleri, sisteme giren milletvekili olmadığı için soru-cevap işlemi
yapılmayacaktır. 
Teklifin
tümü üzerindeki görüşmeler tamamlanmıştır. 
Maddelere
geçilmesini oylarınıza sunuyorum: Kabul edenler... Etmeyenler... Maddelere
geçilmesi kabul edilmiştir. 
Birleşime
üç dakika ara veriyorum. 
Kapanma Saati: 21.12
BEŞİNCİ OTURUM
Açılma Saati: 21.14
BAŞKAN: Başkan Vekili Mithat SANCAR
KÂTİP ÜYELER: Şeyhmus DİNÇEL (Mardin), Mustafa AÇIKGÖZ (Nevşehir)
----- 0 -----
BAŞKAN
– Sayın milletvekilleri, Türkiye Büyük Millet Meclisinin 16’ncı Birleşiminin
Beşinci Oturumunu açıyorum.
12
sıra sayılı Kanun Teklifi’nin görüşmelerine devam ediyoruz.
Komisyon?
Yok.
Ertelenmiştir.

Gündemimizde
başka bir konu bulunmadığından, alınan karar gereğince kanun teklifleri ile
komisyonlardan gelen diğer işleri görüşmek için 14 Kasım 2018 Çarşamba günü
saat 14.00’te toplanmak üzere birleşimi kapatıyorum.
Kapanma Saati: 21.15




(x) 12 S. Sayılı Basmayazı tutanağa
eklidir.




